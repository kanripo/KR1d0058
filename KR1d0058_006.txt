# -*- mode: mandoku-view -*-
#+TITLE: 禮記纂言,原序
#+DATE: 2015-09-23 09:38:20
#+PROPERTY: JUAN 6
<pb:KR1d0058_WYG_006-1a>¶
欽定四庫全書¶
　禮記纂言卷六上　　　　　元　吳澄　撰¶
　　月令¶
　　(月令者記一年十二月所行之政令也古之王者/順隂陽運行之序每月行事各有不同古制不存)¶
　　(無可考證秦吕不韋集諸儒著吕氏春秋採摭古/制間雜秦法以為前十二篇之首章漢淮南王劉)¶
　　(安因之作時則訓記禮者又掇吕氏十二紀之首/章合為一篇名曰月令然先儒謂小戴禮記無此)¶
　　(一篇後漢馬融增入盖采合成篇/或在其前入載記中則自融始也)¶
孟春之月¶
<pb:KR1d0058_WYG_006-1b>¶
　(此謂立春後三十日也唐月令曰立春之日東風解/凍後五日蟄蟲始振後五日魚上冰雨水之日獺祭)¶
　(魚後五日鴻鴈来/後五日草木萌動)¶
日在營室昬參中旦尾中(參所/林切)¶
　(鄭氏曰日月會於娵訾而斗建寅之辰也孔氏曰三/統厯立春日在危十六度昬畢十度中去日八十九)¶
　(度正月中日在室十四度昬升二度中去日九十三/度元嘉厯立春日在危三度昬昴九度中正月中日)¶
　(在室一度昬觜觿一度中唐月令曰正月之節日在/虗昏昴中曉心中斗建寅位之初正月中氣日在危)¶
　(昬畢中曉尾中斗建寅位之中澄按月令所記日躔/中星盖吕不韋時如此前乎此後乎此俱各不同今)¶
　(存孔疏所載二厯及唐月令以見日躔中星之不一/定大槩七十餘年差一度以令厯比之月令度數相)¶
<pb:KR1d0058_WYG_006-2a>¶
　(去逾逺矣能推嵗/差法則能知之)¶
其日甲乙¶
　(甲乙者木干也立春以後七十二日木王用事故其/日屬甲乙天干有十地支有十二日月為陽而日者)¶
　(陽之陽也故天干謂之十日星辰為隂/而辰者隂之隂也故地支謂之十二辰)¶
其帝太皡其神句芒(大音泰後大史等類並/同句古矦切芒音亾)¶
　(鄭氏曰此蒼精之君木官之臣自古以来著徳立功/者也大皡宓戱氏句芒少皡氏之子曰重為木官孔)¶
　(氏曰大皡句芒二人生時木王主春立徳立功及其/死後春祀之時則祀之也陳氏曰迎青帝則配以大)¶
　(皡迎赤帝則配以炎帝配以大皡則從以句芒配以/炎帝則從以祝融以至中央秋冬之禮類皆如此蓋)¶
<pb:KR1d0058_WYG_006-2b>¶
　(五帝以徳五神以功徳則究其所乗之勢/而本之也功則推其所職之事而歸之也)¶
其蟲鱗¶
　(東方角亢氏房心尾箕七宿有龍之象故凡動物之/有鱗者屬木馬氏曰蒼龍木屬也其類為鱗故春則)¶
　(其蟲鱗朱鳥火屬也其類為羽故夏則其蟲羽人土/屬也其類為倮故中央則其蟲倮白虎金屬也其類)¶
　(為毛故秋則其蟲毛𤣥武水屬/也其類為介故冬則其蟲介)¶
其音角¶
　(鄭氏曰謂樂器之聲也三分羽益一以生角角數六/十四屬木者以其清濁中民象也春氣和則角聲調)¶
　(凡聲尊卑取象五行數多者濁數少者清大不過宫/細不過羽孔氏曰不云其聲而云其音者單出曰聲)¶
<pb:KR1d0058_WYG_006-3a>¶
　(雜比曰音音則樂曲也以春時/調和樂以角為主故云其音角)¶
律中大簇(中去聲簇/七豆切)¶
　(鄭氏曰律候氣之管以銅為之中猶應也大簇者林/鍾之所生三分益一律長八寸凡律空圍九分孟春)¶
　(氣至則大簇之律應應謂吹灰也孔氏曰上從其日/甲乙下終其祀户皆緫主三月一時之事此律中大)¶
　(簇惟主正月之氣宜與東風觧凍相連必在於此時/者角是春時之音律審正月之氣音由氣成以其音)¶
　(氣相須故律角同處正月之時候氣飛灰應於大簇/之管又計大簇管數倍而更半鑄之為鍾名曰大簇)¶
　(之鍾律在於前鍾生於後蔡氏以為大簇鍾名/先有其鍾後有其律言律中此大簇之鍾非也)¶
其數八¶
<pb:KR1d0058_WYG_006-3b>¶
　(鄭氏曰木生數三成數/八但言八者舉其成數)¶
其味酸其臭羶(羶失/然切)¶
　(鄭氏曰木之臭味也孔氏曰通於鼻者謂之臭在口/者謂之味臭則氣也木味酸者木實酸凡草木所生)¶
　(其氣/羶也)¶
其祀户祭先脾¶
　(鄭氏曰春陽氣出祀之於户内陽也凡祭五祀於廟/用特牲有主有尸皆先設席於奥祀尸之禮南面設)¶
　(主於戸内之西乃制脾及腎為俎奠于主北又設盛/于爼西祭黍稷祭肉祭醴皆三祭肉脾一腎再既祭)¶
　(徹之更陳鼎爼設饌于筵前迎尸略如祭宗廟之儀/孔氏曰祭户之時脾腎俱有但先用脾以祭爾所以)¶
<pb:KR1d0058_WYG_006-4a>¶
　(春位當脾者牲立南首肺最在前而當夏腎最在後/而當冬從冬稍前而當春從腎稍前而當脾故春位)¶
　(當脾從夏稍却而當秋從肺稍却而當心故中央主/心從心稍却而當肝故秋位主肝此直據牲之五臟)¶
　(而當春夏秋冬之位若五行所主五臓則不然自孟/春之月至其日甲乙天事略竟先奉天然後立帝立)¶
　(帝然後言佐言佐然後列昆蟲之别物有形可見然/後音聲可聞故陳音有音然後清濁可聴故言鍾律)¶
　(鈞聲可以章故陳酸羶之屬羣品已著五行為用/於人然後宗而祀之故陳五祀此記事之次也)¶
○東風解凍蟄蟲始振魚上氷獺祭魚鴻鴈来(上上聲/後以意)¶
(求/)¶
　(鄭氏曰皆記時候也振動也夏小正正月啓蟄魚陟/負氷漢始亦以驚蟄為正月中此時魚肥美獺将食)¶
<pb:KR1d0058_WYG_006-4b>¶
　(之先以祭也鴈自南方来将北反其居方氏曰凍結/於重隂堅栗之時東風蓋𤼵散之氣也東風既解凍)¶
　(則物之藏於宻者起而振潛於深者躍而上矣故蟄/蟲始振魚上氷也孔氏曰漢始以驚蟄為正月中雨)¶
　(水為二月節漢末劉歆作三統厯時改雨水為正月/中驚蟄為二月節今厯以清明為三月節穀雨為三)¶
　(月中三統厯三月節穀雨清明中餘皆同季冬鴈/北鄉據其從南始北正月来至中國故云鴻鴈来)¶
○天子居青陽左个乗鸞路駕倉龍載青旂衣青衣服¶
倉玊食麥與羊其器䟽以達(載音戴上衣字/去聲後並同)¶
　(鄭氏曰皆所以順時氣也青陽左个大寢東堂北偏/鸞路有虞氏之車有鸞和之節而飾之以青春言鸞)¶
　(冬夏言色互文馬八尺以上為龍凡所服玉謂冠飾/及所佩者之衝璜也麥實有孚甲屬木羊火畜也時)¶
<pb:KR1d0058_WYG_006-5a>¶
　(尚寒食之以安性也器䟽者刻鏤之象物當貫土而/出也凡此車馬衣服皆非周制周禮朝祀戎獵車服)¶
　(各以其事不以四時為異孔氏曰麥實有孚甲屬木/黍秀舒散屬火麻實有文理屬金菽實孚甲堅合屬)¶
　(水稷五榖之長屬土春時尚寒故食火畜以助之夏/食菽與鷄者以氣尤熱水能克火木能抑土故食北)¶
　(方之穀與東方之牲以減其熱氣秋氣既凉又将向/寒不有其害故食當方之榖牲也冬氣極寒故食火)¶
　(穀以減寒寒勝於熱故食當方之牲項氏曰麥自苗/至實皆在春時故春三月食麥與羊菽自種至實皆)¶
　(在夏時故夏三月食菽與鷄稷專受土氣故中央之/月食稷與牛皆土類也黍兼受水氣故冬之三月食)¶
　(黍與彘皆水類也孟秋嘗稷仲秋嘗麻季秋嘗稻獨/食犬與麻者百榖皆成獨取其中氣者食之也春羊)¶
　(夏雞與周禮春官奉雞夏官奉羊相反者彼取官事/之宜此以氣類分也方氏曰春木王之時食麥與羊)¶
<pb:KR1d0058_WYG_006-5b>¶
　(是時之所生也以麥火穀而羊火畜也夏火王之時/而食鷄者是物之所生也以雞木畜也秋金王之時)¶
　(而食麻冬水王之時而食黍是時之所勝以麻木榖/而黍火穀也夏食菽者是物之所勝以菽水穀也中)¶
　(央土則食稷與牛秋食犬冬食彘是時物之類以稷/土穀牛土畜犬金畜彘水畜也所生者所以相繼所)¶
　(勝者所以相治同類者所以相合故能使四時之氣/不戾五臟之疾不生焉春主發散故其器䟽以達蓋)¶
　(䟽則散達則發也夏主長大故其器髙以粗蓋髙則/長粗則大也秋主刻制故其器廉以深蓋廉則制深)¶
　(則刻也冬主受藏故其器閎以奄蓋閎則受奄則藏/也中央土其器圜以閎者圜若物由是以周旋閎若)¶
　(物由是以出入萬物周旋出入於土者也澄按所食/榖之配五行諸家說各不同未明孰是故兼存之馬)¶
　(氏曰王者鄉明而治故謂其堂曰明堂而此曰春居/青陽夏居明堂秋居緫章冬居𤣥堂又裂為大廟左)¶
<pb:KR1d0058_WYG_006-6a>¶
　(右个以配十有二月為大室以配中央則非古也古/者天子以玉路祀以金路賔以象路朝以草路即戎)¶
　(以木路田而此曰春乗鸞路夏乗朱路中央乗大路/秋乗戎路冬乗𤣥路則非古也古者天子之馬六種)¶
　(凡十有二閑曰種曰戎曰齊曰道曰田曰駑朝祭毛/之軍旅物之而此曰春駕倉龍夏駕赤駵中央駕黄)¶
　(駵秋駕白駱冬駕鐵驪則非古也古者天子之旂大/常象天大旂象春大赤象夏大白象秋大麾象冬以)¶
　(五路序而載焉其道車則載旞其遊車則載旌而此/曰春載青旂夏載赤旂中央載黄旂秋載白旂冬載)¶
　(𤣥旂則非古也古者天子之服祀天帝以大裘饗先/王以衮饗先公饗射以鷩祀四望山川以毳祭社稷)¶
　(五祀以絺羣小祀以𤣥六服異章而𤣥衣纁裳也而/此曰春衣青夏衣赤中央衣黄秋衣白冬衣黒則非)¶
　(古也古者天子之玉搢則大圭執則鎮圭佩之衝璜/琚瑀皆白玉也冕旒弁之&KR0722;皆五采也而此曰春服)¶
<pb:KR1d0058_WYG_006-6b>¶
　(倉玉夏服赤玉中央服黄玉秋服白玉冬服𤣥玉則/非古也古者天子之膳春以牛膏養脾夏以犬膏養)¶
　(肺秋以雞膏養肝冬以羊膏養心而膳食牛宜稌羊/宜黍豕宜稷犬宜粱而此曰春食麥與羊夏食菽與)¶
　(雞中央食稷與牛秋食麻與犬冬食黍與彘則非古/也古者天子之器方圜多少髙下廣深皆有度數而)¶
　(義存乎其間以義制器則既有方矣何可易哉而此/曰春䟽以達夏髙以粗中央圜以閎秋廉以深冬閎)¶
　(以奄則非古也古者周人以玉作六器禮天地四方/而牲幣各放其色豈後儒因是以曼衍而為此說乎)¶
　(或者吕不韋将以是始作秦制而不克用乎意先王/所以順四時而奉天者蓋有道矣豈弊弊焉於車旂)¶
　(器服之/間為哉)¶
○是月也以立春先立春三日大史謁之天子曰某日¶
<pb:KR1d0058_WYG_006-7a>¶
立春盛徳在木天子乃齊立春之日天子親帥三公九¶
卿諸侯大夫以迎春於東郊還反賞公卿諸侯大夫於¶
朝(先去聲齊側皆切/後同還音旋後同)¶
　(鄭氏曰大史禮官之屬掌正嵗年以序事謁告也迎/春祭蒼帝於東郊之兆也王居明堂禮曰出十五里)¶
　(迎嵗周近郊五十里賞謂顯賜有功徳者朝大寢門/外孔氏曰立春為正月節有在十二月之時云是月)¶
　(者謂是月之氣不謂是月之日也凢言是月者若事/相連接則因前是月不别起文若别事異端則更云)¶
　(是月他皆倣此周法五時迎氣皆前期十日而齊散/齊七日致齊三日秦法簡省故三日散齊二日致齊)¶
　(一日也天以覆蓋生民為徳春則為生天之生育盛/徳在於木位故云盛徳在木也立春立秋帥三公九)¶
<pb:KR1d0058_WYG_006-7b>¶
　(卿諸侯大夫立夏立冬不云諸侯文不備也天子有/三朝一是燕朝在路寢二是治朝則此路寝門外應)¶
　(門之内以其賞賜公卿大夫宜在治事之朝故也三/是外朝在庫門之外皐門之内大詢衆庶聴斷罪人)¶
　(之處也此云賞公卿諸侯大夫孟夏云還反行賞封/諸侯慶賜遂行孟秋云賞軍帥武人孟冬云賞死事)¶
　(恤孤寡四時所賞不同者庾云順時氣也春陽氣始/著仁澤之時故賞朝臣及諸侯至夏陽氣尤盛故慶)¶
　(賜轉廣秋隂氣始凝故賞軍帥及武人至冬隂氣尤/盛故賞死事者及其妻子也方氏曰古者賞以春夏)¶
　(刑以秋冬此則四時皆賞何也蓋春夏非不刑也特/順陽義故以賞為主爾秋冬非不賞也特順隂義故)¶
　(以刑為主爾此則喜其氣之/至故皆行賞以飾其喜爾)¶
命相布徳和令行慶施惠下及兆民慶賜遂行毋有不¶
<pb:KR1d0058_WYG_006-8a>¶
當(相去聲後同毋/音無當去聲)¶
　(鄭氏曰相謂三公相王之事也徳謂善教也令謂時/禁也慶謂休其善也惠謂恤其不足也天子曰兆民)¶
　(遂猶逹也言使當得者皆得得者無非其人方氏曰/徳令慶惠出乎君然欲布和行施以下及故特命相)¶
　(也徳貴乎宣利故曰布令貴乎無乖故曰和慶則必/致用故曰行惠則必有與故曰施慶賜者行慶而賜)¶
　(之也慶主禮賜主物前言行慶則禮而已此言慶賜/又及於物也遂言行之而無壅也毋有不當則又惡)¶
　(夫妄予以傷費焉此與孟夏皆言慶賜遂行而秋冬/則不言者賜以春夏故也於春則繼之以毋有不當)¶
　(於夏則繼之以無不欣說者蓋慶賜所以飾喜/必能毋有不當然後人無不欣恱焉亦互相備)¶
乃命大史守典奉法司天日月星辰之行宿離不貸毋¶
<pb:KR1d0058_WYG_006-8b>¶
失經紀以初為常(宿音夙離去聲又/平聲貸吐得切)¶
　(鄭氏曰典六典法八法也經紀謂天文進退度數方/氏曰在人之六典八法在天之日月星辰莫不存乎)¶
　(書故以是命大史日循星以進退月應日以死生星/者日所舍辰者星所次即堯典所言厯象日月星辰)¶
　(也宿言宿於此離言離於彼日月星辰之宿離有定/數不可貸貸則司天者之過矣邱氏曰星謂二十八)¶
　(宿辰謂日月之舍宿留止離經歴詩云月離于畢大/史歴候日月星辰所留止經歴無令差貸也胡氏曰)¶
　(宿謂所居之次天文志云填星居宿其國福厚又云/五星所聚宿其國王陸氏曰蔡邕云宿者日所在離)¶
　(者月所歴孔氏曰天文進退度數當推勘考校若推/歩不明筭厯失所遲疾不依其度進退或失其常是)¶
　(失經紀初謂舊来所法常須遵奉以為常行故云以/初為常澄曰宿謂所居離謂所麗日月所居所麗在)¶
<pb:KR1d0058_WYG_006-9a>¶
　(何辰何星之第㡬度推筭不可差貸毋令失其所躔/次之經紀初謂初始常謂不變當依初始以来筭厯)¶
　(之法而不/改變也)¶
○是月也天子乃以元日祈穀于上帝乃擇元辰天子¶
親載耒耜措之于參保介之御間帥三公九卿諸侯大¶
夫躬耕帝籍天子三推三公五推卿諸侯九推反執爵¶
于大寢三公九卿諸侯大夫皆御命曰勞酒(籍在亦切/推出佳吐)¶
(回二切/勞去聲)¶
　(鄭氏曰謂以上辛郊祭天也春秋傳曰夫郊祀后稷/以祈農事是故啓蟄而郊郊而後耕元辰蓋郊後吉)¶
<pb:KR1d0058_WYG_006-9b>¶
　(辰也耒耜之上曲也保介車右也置耒於車右與御/者之間人君之車必使勇士衣甲居右而參乗備非)¶
　(常也介甲也帝籍為天神借民力所治之田也既耕/而宴飲以勞羣臣也大寝路寝御侍也孔氏曰甲乙)¶
　(丙丁等謂之日郊用辛故云元日子丑寅夘等謂之/辰耕用亥故云元辰隂陽式法正月亥為天倉以其)¶
　(耕事故用天倉也王耕一發公三發卿九發大夫二/十七發不云士者士賤不與耕也執爵于大寝耕後)¶
　(行燕禮以勞羣臣也按上迎春行賞於路寝門外正/朝此耕籍勞羣臣於路寝者爵當公事與衆共之故)¶
　(在正朝燕勞私禮主於歡心故在路寝澄曰參保介/謂車右也參謂參乗保謂䕶衛介謂甲士也措耒耜)¶
　(于參保介及御者二人之間而曰參保介之御其立/文猶書立政言有司及牧夫而曰惟有司之牧夫也)¶
○是月也天氣下降地氣上騰天地和同草木萌動王¶
<pb:KR1d0058_WYG_006-10a>¶
命布農事命田舍東郊皆修封疆審端經術善相丘陵¶
阪險原隰土地所宜五穀所殖以教道民必躬親之田¶
事既飭先定凖直農乃不惑(經音徑/術音遂)¶
　(天在上而其氣降下地在下而其氣騰上是天地之/氣兩相和同交而為泰和同謂不乖異也故草木萌)¶
　(生𤼵動於其時鄭氏曰此陽氣蒸逹可耕之候也農/書曰土上冒橛陳根可㧞耕者急𤼵田謂田畯主農)¶
　(之官也舍東郊順時氣而居以命其事也封疆田首/之分職術周禮作遂夫間有遂遂上有徑遂小溝也)¶
　(步道曰徑相視也田事既飭以下說所以命田舍東/郊之意也凖直謂封疆徑遂也孔氏曰天地之氣即)¶
　(隂陽也陽氣之升從十一月始至四月六陽皆升六/隂皆伏五月六隂初升至十月六隂皆升六陽皆伏)¶
<pb:KR1d0058_WYG_006-10b>¶
　(天氣下降地氣上騰五月至十月也地氣下降天氣/上騰十一月至四月也今正月言天氣下降地氣上)¶
　(騰者盖正月三陽生而成乾在坤體之下天居地下/故云天氣下降地氣上騰也七月三隂生而成坤在)¶
　(乾體之下上天下地是地氣在下天氣在上故正月/為泰天地交通七月為否天地隔塞十月云地氣下)¶
　(降天氣上騰者以十月純隂用事六陽退盡也春氣/既和王命羣官分布檢校農事以其耕作嵗時之氣)¶
　(起於東方故令田畯舍國之東郊以命其事其諸侯/都邑田畯各舍國之東郊也封疆則九夫為井四井)¶
　(為邑各有封境界域部分職事也術遂聲相近遂廣/深二尺徑容牛馬田畯舍於郊令農夫皆修理地之)¶
　(封疆審正田之徑路及溝洫田事既飭正又先定凖/直凖謂平均直謂繩墨封疆有界限徑遂有濶狹皆)¶
　(先平均正直之農乃不疑惑也方氏曰髙謂之丘平/而可陵謂之陵陂而不平者為阪水之所行者為險)¶
<pb:KR1d0058_WYG_006-11a>¶
　(廣而平者為原下而濕者為隰非時脩則不足以盡/其利故丘陵阪險原隰不可以不相土地所宜者所)¶
　(宜之物也若山林之宜早川澤之宜櫜是矣五榖所/殖者所殖之土也若黍之利髙燥稌之利下濕是矣)¶
　(既曰土又曰地者蓋土則地之體地則土之名故周/官大司徒言五地而又言十有二土者以此馬氏曰)¶
　(土地所宜五榖所殖使農官涖而教道焉自我所行/之謂躬與彼有事之謂親故曰以教𨗳民必躬親之)¶
　(分地職奠地守使各適其平之謂凖各得其正之謂/直田事既飭而先定凖直與民由之農之所以不惑)¶
　(也/)¶
○是月也命樂正入學習舞¶
　(鄭氏曰習舞為仲春将釋菜胡氏曰以春陽動舞動/容也鄭謂為仲春将釋菜按文王世子云釋菜不舞)¶
<pb:KR1d0058_WYG_006-11b>¶
　(則釋菜不為舞也下云仲春習舞釋菜又大胥春入/學舍菜合舞釋菜習舞不同二者各是一事故月令)¶
　(先習舞大胥先舍菜陳氏曰周官大胥以春之時合/舞以秋之時合聲文王世子以秋冬學羽籥春夏學)¶
　(干戈而月令季春大合吹孟夏習/合禮樂仲夏脩樂器蓋秦制也)¶
乃修祭典命祀山林川澤犧牲毋用牝禁止伐木毋覆¶
巢毋殺孩蟲胎夭飛鳥毋麛毋卵毋聚大衆毋置城郭¶
掩骼埋胔(覆芳服切夭烏老切麛/音迷骼音格胔才賜切)¶
　(鄭氏曰脩祭典重祭禮嵗始省録也毋用牝為傷妊/生之類禁止伐木盛徳所在也自覆巢至麛卵為傷)¶
　(萌幼之類聚衆置城郭為妨農之始骨枯曰骼肉腐/曰胔掩埋為死氣逆生也孔氏曰山林川澤其祀既)¶
<pb:KR1d0058_WYG_006-12a>¶
　(卑餘月牲皆用牝惟此月不用為傷妊也若天地宗/廟大祭雖非正月皆不用牝禁謂禁其欲伐止謂止)¶
　(其已伐者此伐木在山中或在禁障之處十月許人/採取正月則禁止之若國家随時所須以為財用者)¶
　(雖非冬月亦得取之毋覆巢至毋卵餘月皆然因初/春始生之時故設戒也若夭鳥之巢則覆之然此月)¶
　(亦禁胎謂在腹中未出夭謂生而已出者飛鳥謂初/飛之鳥麛卵四時皆禁但於此月尤甚若須薦獻亦)¶
　(得取之胔骨之尚有肉者及禽獸之骨皆是掩埋互/言爾方氏曰祭典古所有也特因嵗之更始乃脩之)¶
　(祀不止於山林川澤然止以是為言者蓋天地宗廟/之祭非春亦未嘗用牝故也上言祭典下言命祀亦)¶
　(互相備禁止伐木禁以法言止以事言也孩蟲言蟲/未成如孩者飛鳥則鳥之習飛者毋覆巢胎夭麛卵)¶
　(凡此所以遂其生育之牲也馬氏曰命祀山林川澤/百物之所自生也毋聚大衆毋置城郭為其害耕事)¶
<pb:KR1d0058_WYG_006-12b>¶
　(也掩骼埋胔則推其所愛/於其生者以及其死者也)¶
○是月也不可以稱兵稱兵必天殃兵戎不起不可從¶
我始毋變天之道毋絶地之理毋亂人之紀¶
　(鄭氏曰逆生氣故必天殃兵戎為客不利主人則可/故不可從我始變天道謂以隂政犯陽絶地理謂易)¶
　(剛柔之宜亂人紀謂仁之時而舉義事也孔氏曰起/兵伐人者謂之客敵来禦捍者謂之主兵戎不合興)¶
　(起之時不可從我而始我謂主人也主人既不先起/兵彼来伐我我不得不應天云道地云理人云紀互)¶
　(辭也方氏曰稱兵舉兵也曰兵又曰戎者兵以器言/戎以事言道有常也故曰毋變理可通也故曰毋絶)¶
　(紀欲定也故曰毋亂是道也古今所同/不必孟春也特以一嵗之首故言之爾)¶
<pb:KR1d0058_WYG_006-13a>¶
○孟春行夏令則雨水不時草木蚤落國時有恐行秋¶
令則其民大疫猋風暴雨緫至藜莠蓬蒿並興行冬令¶
則水潦為敗雪霜大摯首種不入(蚤音早猋必/遥切種上聲)¶
　(鄭氏曰行夏令已之氣乗之也草木早落生日促也/國有恐以火訛相驚行秋令申之氣乗之也七月始)¶
　(殺回風為猋藜莠蓬蒿並興生氣亂惡物茂也行冬/令亥之氣乗之也首種為稷孔氏曰凡孟春失令則)¶
　(三時孟月之氣乗之仲季月失令則仲季月之氣乗/之所以然者以同為孟仲季氣情相通也如其不和)¶
　(則迭相乗入雨水不時謂雨少不得應時已来乗寅/四月純陽用事故雨少已為火寅為天漢之津火畏)¶
　(水終不来但訛言以火相恐動爾七月建申隂氣始/殺殺氣乗寅故人多大疫寅為風申為雨兩相衝破)¶
<pb:KR1d0058_WYG_006-13b>¶
　(風被逆故為猋風雨被逆故為暴雨陸氏曰草木蚤/落以長養之早故彫落亦早緫至同時也藜莠蓬蒿)¶
　(秋草也並興皆生也不入非不孰也孰而不入澄曰/亥屬水亥氣乗隂故水潦為敗雪霜冬之盛隂摯與)¶
　(至同冬隂勝春陽故雪霜大至諸穀稷最先種春/寒傷其種故不收成入謂收成而入于倉廪也)¶
　　　右記孟春凡十節¶
仲春之月¶
　(此謂驚蟄後三十日也唐月令曰驚蟄之日桃始華/後五日倉庚鳴後五日鷹化為鳩春分之日𤣥鳥至)¶
　(後五日雷乃發/聲後五日始電)¶
日在奎昬弧中旦建星中(奎苦/圭切)¶
<pb:KR1d0058_WYG_006-14a>¶
　(鄭氏曰日月㑹於降婁而斗建夘之辰也弧在輿鬼/南建星在斗上孔氏曰三統厯二月節日在奎五度)¶
　(昬井二十二度中去日九十七度旦斗五度中春分/日在婁四度昬栁五度中去日一百二度旦斗十六)¶
　(度中元嘉厯二月節日在壁一度昬井十度中旦箕/四度中春分日在奎七度昬東井三十度中旦斗四)¶
　(度中餘月昬旦中星皆舉二十八宿此弧中建星中/獨非二十八宿者由弧星近井建星近斗井有三十)¶
　(三度斗有二十六度其度寛不知的故舉弧星建星/也唐月令曰二月之節日在營室昬東井中曉箕中)¶
　(斗建夘位之初二月中氣日在奎昬/東井中曉南斗中斗建夘位之中)¶
其日甲乙其帝大皡其神句芒其蟲鱗其音角律中夾¶
鍾其數八其味酸其臭羶其祀户祭先脾¶
<pb:KR1d0058_WYG_006-14b>¶
　(鄭氏曰夾鍾者夷則之所生三分益一律長七寸二/千一百八十七分寸之千七十五仲春氣至則夾鍾)¶
　(之律/應)¶
○始雨水桃始華倉庚鳴鷹化為鳩¶
　(鄭氏曰皆記時候也倉庚鸝黄也孔氏曰漢初以雨/水為三月節後改驚蟄為二月節方氏曰自上而下)¶
　(者皆曰雨然北風凍之則凝而為雪東風觧之則散/而為水孟春東風既觧凍矣仲春於是始雨水馬氏)¶
　(曰始雨水則隂陽交而成和矣澄按詩云桃之夭夭/灼灼其華二月昬姻之時也又云春日載陽有鳴倉)¶
　(庚二月蠶将生之時也陸氏曰桃始華言始穉之也/鷹化為鳩陽氣蒸變含血使鷙者能仁候之著者也)¶
○天子居青陽大廟乗鸞路駕倉龍載青旂衣青衣服¶
<pb:KR1d0058_WYG_006-15a>¶
倉玉食麥與羊其器䟽以達¶
　(鄭氏曰青陽大/廟東堂大室)¶
○是月也安萌牙養幼少存諸孤擇元日命民社命有¶
司省囹圄去桎梏毋肆掠止獄訟(少去聲省所景切/去上聲掠音亮)¶
　(鄭氏曰安養存助生氣也社后土也使民祀焉日用/甲省減也囹圄所以禁守繋者桎梏械也肆謂死刑)¶
　(暴尸也掠謂捶治人皆順陽寛也馬氏曰植物始茁/為萌浸長為牙動物始生為幼未壮為少植物欲其)¶
　(無踐履故曰安動物欲其無殄滅故曰養孤者天民/之窮欲其無夭絶故曰存孔氏曰后土謂五官之后)¶
　(土即社神也句龍配社之神又為后土之官郊特牲/云祀社用甲用日之始召誥戊午社于新邑乃用戊)¶
<pb:KR1d0058_WYG_006-15b>¶
　(者周公告營洛邑非常祭也囹牢也圄止也所以止/出入罪人所舍皆獄也周曰圜土殷曰羑里夏曰均)¶
　(臺秦曰囹圄漢曰若盧肆陳也謂陳尸而暴之然春/陽既動理無殺人何得更有死尸蓋是大逆罪甚容)¶
　(得春時殺之殺則埋之禁其陳肆應氏曰肆縱也肆/掠謂肆意笞箠也蓋雖輕刑不敢縱意也肆固為暴)¶
　(尸之刑而與掠並言則輕重不倫/且桎梏猶欲去之而况敢暴尸乎)¶
○是月也𤣥鳥至至之日以大牢祠于髙禖天子親徃¶
后妃帥九嬪御乃禮天子所御帶以弓韣授以弓矢于¶
髙禖之前(禖音梅/韣音獨)¶
　(鄭氏曰𤣥鳥燕也燕以施生時来巢人堂宇而孚乳/嫁娶之象也媒氏之官以為候髙辛氏之世𤣥鳥遺)¶
<pb:KR1d0058_WYG_006-16a>¶
　(卵娀簡吞之而生契後王以為媒官嘉祥而立其祠/焉變媒言禖神之也周禮天子有夫人有九嬪有世)¶
　(婦有女御獨云九嬪舉中言也御謂從徃侍祠天子/所御謂今有娠者於祠大祝酌酒飲於髙媒之庭以)¶
　(神惠顯之也帶以弓韣授以弓矢求男之祥也王居/明堂禮曰帶以弓韣禮之禖下其子必得天材方氏)¶
　(曰九嬪御者九嬪與九御也御即女御女御八十一/人毎九人則屬一嬪故謂之九御言九嬪則包夫人)¶
　(言九御則包世婦天子所御謂御而幸之者禮謂酌/之以酒也射者男子之事弓矢者男子之祥也男子)¶
　(生而縣弧以此韣則弓衣也帶以弓韣示其有/能受之資也授以弓矢予之以所求之祥也)¶
○是月也日夜分雷乃發聲始電蟄蟲咸動啓戸始出¶
先雷三日奮木鐸以令兆民曰雷將發聲有不戒其容¶
<pb:KR1d0058_WYG_006-16b>¶
止者生子不備必有凶災¶
　(鄭氏曰發聲發猶出也主戒婦人有娠者也容止猶/動靜孔氏曰日夜分謂晝夜各五十刻據日出入為)¶
　(限雷是陽氣之聲将上與隂相衝季冬雷在地下則/雉應而雊孟春動於地之上則蟄蟲應而振出至此)¶
　(升而動於天之下其聲發揚也以雷出有漸故曰乃/云始電者電是陽光陽㣲則光不見此月陽氣漸盛)¶
　(以擊於隂其光乃見故云始電户謂穴也蟲發所蟄/之穴蟄早者孟春乃出則左傳啓蟄而郊是也蟄晚)¶
　(者二月始出故此云蟄蟲咸動玉藻云迅雷甚雨則/必變雖夜必興衣服冠而坐所以畏天威也小人不)¶
　(畏天威懈慢䙝瀆或至夫婦交接君子制法不可指/斥言之故曰有不戒其容止者言此時夫婦交接生)¶
　(子支節性情必不備其父母必有災也澄曰先雷謂/於雷未發聲之前而振鐸以令使民咸知雷之将發)¶
<pb:KR1d0058_WYG_006-17a>¶
　(聲也心主於敬則雖驟聞威震不至失常若不戒慎/其容止於雷未發聲之前使心有所主娠婦将生子)¶
　(而不豫加警惕以備則生子之際忽值震驚一時怖/畏或致駭亂神氣害於産乳因而䘮生者有矣故曰)¶
　(凶災鄭註所謂主戒婦人有娠者蓋若此孔䟽之言/雖善乃君子敬身之道或非本文之意故今明之)¶
日夜分則同度量鈞衡石角斗甬正權概(甬音勇概/古代切)¶
　(鄭氏曰因晝夜等而平當平也同角正皆謂平之也/丈尺曰度斗斛曰量三十斤曰鈞稱上曰衡百二十)¶
　(斤曰石甬今斛也稱錘曰權概平斗斛者澄曰鈞亦/謂均平之也非三十斤為鈞之鈞同鈞角正四字共)¶
　(一義角如角力之角謂比較其大小也度之度長短/者有五分寸尺丈引也量之量多寡者有五龠合升)¶
　(斗斛也衡之稱輕重者有五銖兩斤鈞石也衡之下/但言石於五者之中舉其至重者言也上曰量下又)¶
<pb:KR1d0058_WYG_006-17b>¶
　(日斗甬者先緫言其器後析言其名也權者衡之用/概者量之用唯度既不析其名又不言其用者度自)¶
　(用而無為/之用者也)¶
○是月也耕者少舍乃修闔扇寢廟畢備毋作大事以¶
妨農之事¶
　(鄭氏曰舍猶止也因蟄蟲啓户耕事少間而治門户/也用木曰闔用竹葦曰扇畢猶皆也凡廟前曰廟後)¶
　(曰寝大事兵役之屬孔氏曰廟在前是接神之處寝/在後衣冠所藏之處廟制有東西廂有序寝制唯室)¶
　(而已馬氏曰耕者少舍乃脩闔扇亦啓其向之塞闢/其户之墐者而已寢廟畢備則以其所以養人者事)¶
　(神也方氏曰方春東作之時不可以久妨故以少為/言焉大事非若闔扇之小事則於農事有所妨矣故)¶
<pb:KR1d0058_WYG_006-18a>¶
　(制之使毋澄曰闔扇人所居也寝廟神所居也脩闔/扇而繼之以寝廟畢備不敢勤於人而慢於神也畢)¶
　(備者無一不周完之謂然耕者皆庶人不當有廟或/疑是大夫士家因農事之少間而資其力以葺其家)¶
　(與然當春為此雖功役省/易亦不知其合古制否也)¶
○是月也毋竭川澤毋漉陂池毋焚山林(漉音/鹿)¶
　(鄭氏曰順陽養物也畜水曰陂穿地通水曰池方氏/曰川澤之物非竭其水則不可以盡取故於川澤曰)¶
　(竭陂池之物漉之以網罟則可以盡之矣故於陂池/曰漉毋竭川澤毋漉陂池主漁者言之也毋焚山林)¶
　(主田者言之也凡/此皆所以遂生物)¶
天子乃鮮羔開冰先薦寢廟(鮮音/獻)¶
<pb:KR1d0058_WYG_006-18b>¶
　(鄭氏曰鮮當為獻聲之誤也獻羔謂祭司寒也祭司/寒而出冰薦於宗廟乃後賦之春秋傳曰古者日在)¶
　(北陸而藏冰西陸朝覿而出之其藏冰也深山窮谷/涸隂沍寒於是乎取之其出之也朝之禄位賔食喪)¶
　(祭於是乎用之其藏之也黒牡秬黍以享司寒其出/之也桃弧棘矢以除其災其出入也時食肉之禄冰)¶
　(皆與焉大夫命婦䘮浴用冰祭寒而藏之獻羔而啓/之公始用之火出而畢賦自命夫命婦至于老疾無)¶
　(不受冰孔氏曰畢賦者應是得冰之人無問尊卑盡/賦與之陳氏曰月令四時新物皆先薦寝廟盖有寝)¶
　(者薦於寢無寢者薦於廟非謂薦止於寝也月令雜/記秦禮秦出寝於陵則月令所謂寝廟者豈廟後之)¶
　(寢乎古者掌廟有守祧掌寢有𨽻僕方氏曰王者七/廟而周官𨽻僕止掌五寢者二祧將毁先除其寢去)¶
　(事有漸/故也)¶
<pb:KR1d0058_WYG_006-19a>¶
上丁命樂正習舞釋菜天子乃帥三公九卿諸侯大夫¶
親徃視之仲丁又命樂正入學習樂¶
　(鄭氏曰樂正樂官之長也命習舞者順萬物始出地/鼔舞也将舞必釋菜於先師以禮之夏小正曰丁亥)¶
　(萬用入學親往視之順時逹物也仲丁習樂者習歌/與八音為季春将合樂也孔氏曰孟春習舞仲春又)¶
　(習舞皆以春陽既動萬物出地王者習舞所以應之/此習舞與大胥春入學舍菜合舞一也孟春習之至)¶
　(仲春習而合之是春秋常所合樂非為季春而習舞/也孟春習舞及仲春習舞仲丁習樂并季春合樂皆)¶
　(在大學仲春釋菜合舞季春/大合樂皆天子親徃餘則不)¶
○是月也祀不用犧牲用圭璧更皮幣(更平/聲)¶
<pb:KR1d0058_WYG_006-19b>¶
　(鄭氏曰為季春将選而合騰之也更猶易也當祀者/古以玉帛而已孔氏曰以季春将騰合牝牡不用殺)¶
　(其犧牲其應祀之時圭璧更易此犧牲非但用圭璧/更易又用皮幣以更之此謂祈禱小祀若大祀則依)¶
　(常法大牢祀髙禖是也澄曰言是月有祈禱之小祀/不用犧牲不忍殺物故也當祀者但用圭璧而已亦)¶
　(或更之皮幣更者謂以之易/犧牲也而馬氏則曰非古也)¶
○仲春行秋令則其國大水寒氣緫至寇戎來征行冬¶
令則陽氣不勝麥乃不孰民多相掠行夏令則國乃大¶
旱煖氣早來蟲螟為害(掠音/略)¶
　(鄭氏曰大水寒氣酉之氣乗之也八月宿直昴畢畢/好雨寇戎来征金氣動畢又為邊兵也陽氣不勝麥)¶
<pb:KR1d0058_WYG_006-20a>¶
　(乃不孰子之氣乗之也十一月為大隂民相掠隂姦/衆也國旱氣煖午之氣乗之也蟲螟暑氣所生為災)¶
　(害也孔氏曰寒氣天災也寇戎人災也陽氣不勝天/災也麥不孰地災也民相掠人災也大旱煖氣天災)¶
　(也蟲螟為害地災也方氏曰多雨故其國大水也水/之氣為寒故寒氣緫至寇戎来征則感金氣而然也)¶
　(凡此皆酉之氣乗之麥以秋稼至夏乃穡仲春則向/成矣而陽氣不勝故麥乃不孰也民多相掠則以陽)¶
　(氣不勝隂故也凡此皆子之氣乗之行夏令而陽亢/故大旱大旱故煖氣早来蟲螟則煖氣所生也且螟)¶
　(食苗心夏以盛徳在火而心屬焉則其為害亦以類/故孟夏仲冬之行春令言蝗仲夏之行春令言螣各)¶
　(以類焉凡此皆/午之氣乗之)¶
　　　右記仲春凡十節¶
<pb:KR1d0058_WYG_006-20b>¶
季春之月¶
　(此謂清明後三十日也唐月令曰清明之日桐始華/後五日田䑕化為鴽後五日虹始見穀雨之日萍始)¶
　(生後五日鳴鳩拂其羽後五日戴勝降于桑澄曰/虹始見之第三日至立夏前凡十八日土王用事)¶
日在胃昬七星中旦牽牛中¶
　(鄭氏曰日月㑹於大梁而斗建辰之辰也孔氏曰按/三統厯三月節日在胃七度昬張二度中去日一百)¶
　(七度日斗二十六度中清明日在昴八度昬翼四度/中去日一百一十一度旦女三度中元嘉厯三月節)¶
　(日在婁六度昬栁十二度中旦斗十四度中三月中/日在胃九度唐月令曰三月之節日在婁昬栁中曉)¶
　(南斗中斗建辰位之初三月中/氣日在胃昬張中曉南斗中)¶
<pb:KR1d0058_WYG_006-21a>¶
其日甲乙其帝大皡其神句芒其蟲鱗其音角律中姑¶
洗其數八其味酸其臭羶其祀戸祭先脾¶
　(鄭氏曰姑洗者南吕之所生三分益一律長/七寸九分寸之一季春氣至則姑洗之律應)¶
○桐始華田䑕化為鴽虹始見萍始生(鴽音如見/賢遍切)¶
　(陸氏曰桐木之後華者也稺之故曰始馬氏曰田䑕/化為鴽則隂類之慝者遷乎陽而其性和也萍始生)¶
　(則隂物之浮以承陽者也鄭氏曰皆記時候也鴽毋/無螮蝀謂之虹萍蓱也其大者曰蘋孔氏曰鴽䳺也)¶
　(虹是隂陽交會之氣純隂純陽則虹不見若雲薄漏/日日照雨滴則虹生方氏曰虹者天地訌會之氣也)¶
　(隂干陽所乃見而出陽方得中則隂莫能干至於辰/則已過中矣故為隂所干而虹見也氣以有所干而)¶
<pb:KR1d0058_WYG_006-21b>¶
　(交以無所干而辨故虹以隂陽交而見以隂陽辨而/藏季春則隂陽向乎交矣故始見孟冬則隂陽極乎)¶
　(辨矣故藏不見也萍為陽之所浮者也/季春則陽生物之功極矣故萍始生焉)¶
○天子居青陽右个乗鸞路駕倉龍載青旂衣青衣服¶
倉玊食麥與羊其噐䟽以逹¶
　(鄭氏曰青陽右/个東堂南偏)¶
○是月也天子乃薦鞠衣于先帝命舟牧覆舟五覆五¶
反乃告舟備具于天子焉天子始乗舟薦鮪于寢廟(覆/芳)¶
(服切鮪/為軌切)¶
<pb:KR1d0058_WYG_006-22a>¶
　(鄭氏曰鞠衣黄桑之服先帝大皡之屬為将蠶求福/祥之助也舟牧主舟之官也覆反者備傾漏也薦鮪)¶
　(進時美物也孔氏曰鞠草名花色黄與桑同色鞠衣/黄色如鞠塵象桑葉始生服蓋薦於神坐為蠶求福)¶
　(也帝言先不言上故知非天鮪似鱣而小大者為王/鮪小者為鮇鮪口在頷下長鼻體無鱗甲陳氏曰鞠)¶
　(衣后服也后服此帥内外命婦而蠶薦之於神告将/服之以蠶也将耕祈榖於上帝所以祈有秋将蠶薦)¶
　(鞠衣于先帝所以祈有春馬氏曰舟所以渉險危事/也以至尊履危事其戒慎之至宜如此方氏曰覆以)¶
　(視表反以視裏待至尊所乗不得不防其傾漏也覆/反必至于五慎之至也禮有告具告備曰具則苟具)¶
　(而已曰備則無所不備焉告舟備具以見精粗無不/至也必乗舟而後薦鮪者示親漁也先王之饗親牲)¶
　(必親牽殺必親射以致其/敬所以乗舟而後薦鮪也)¶
<pb:KR1d0058_WYG_006-22b>¶
乃為麥祈實(為去/聲)¶
　(鄭氏曰於含秀求其成也不言所祈承寝廟可知方/氏曰孟夏農将登麥故祈其實慮稼穡之卒痒也)¶
○是月也生氣方盛陽氣發泄句者畢出萌者盡達不¶
可以内天子布徳行惠命有司發倉廪賜貧窮振乏絶¶
開府庫出幣帛周天下勉諸侯聘名士禮賢者(泄息列/切句古)¶
(侯/切)¶
　(鄭氏曰時可宣出不可收斂也句屈也生者芒而直/曰萌振猶救也勉猶勸也聘問也名士不仕者孔氏)¶
　(曰以物宣散之時當順天散物不可積聚納之在内/榖藏曰倉米藏曰廪無財曰貧無親曰窮暫無曰乏)¶
<pb:KR1d0058_WYG_006-23a>¶
　(不續曰絶皇氏曰長無謂之貧窮暫無謂之乏絶王/者勸勉諸侯聘問有名之士謂徳行貞純道術通明)¶
　(王者不得臣而隠居不在位者也賢者謂名士之次/亦隠者也方氏曰由辰而前句者非不出也出之未)¶
　(畢爾萌者非不逹也逹之未盡爾至於辰乃言畢出/盡逹焉有終謂之畢無餘謂之盡春主發散則出而)¶
　(外之時也秋主揫歛則入而内之時也方春宜出之/時故言不可以内自布徳行惠而下皆其事也發倉)¶
　(廪所以賜貧窮振乏絶乏絶未至於貧窮故於貧窮/曰賜則予之也於乏絶曰振則貸之而已開府庫所)¶
　(以出幣帛将以聘名士禮賢者也周天下以言聘禮/之廣古者諸侯必嵗貢士於天子以是勉諸侯則又)¶
　(欲諸侯之致力焉名士有實之稱賢有徳之稱聘以/問之禮以體之有徳不止於有實禮則不止於問此)¶
　(重輕之别也夫春氣之發散極於是月矣天子布徳/行恵至於發倉廪開府庫宜也澄曰天子既自有所)¶
<pb:KR1d0058_WYG_006-23b>¶
　(聘有所禮矣其賢士在諸侯境内者又勸勉諸侯聘/禮之欲其所聘所禮周於天下而一無所遺也陳氏)¶
　(曰孟春生氣未盛之時也故命相布徳施恵而已季/春生氣方盛之時也故天子布徳行恵焉然孟春兼)¶
　(言和令行慶而此但言徳惠/者詳在於臣要在於主也)¶
○是月也命司空曰時雨將降下水上騰循行國邑周¶
視原野修利隄防道達溝瀆開通道路毋有障塞(行去/聲)¶
　(鄭氏曰廣平曰原國也邑也平野也溝瀆與道路皆/不得不通所以除水潦便民事也古者溝上有路孔)¶
　(氏曰此為雨决水而云開通道路言道達溝瀆之時/須循溝上道路按周禮遂人職云溝上有畛川上有)¶
　(路言溝上有路是道路之緫名也方氏曰司空掌上/之官凡此所命皆土事時雨應時之雨也方春物生)¶
<pb:KR1d0058_WYG_006-24a>¶
　(需雨澤之時故其雨謂之時雨然或過滛則趨下之/水反上騰而為災故命以豫備之術也循行則行之)¶
　(有序也周視則視之無遺也修利則修而利之使無/害道逹則道而逹之使無壅開通則開而通之使無)¶
　(窮皆欲其毋有障塞而已障言蔽顯以為隠/塞言窒虚以為實凡此皆豫備水災之術也)¶
田獵罝罘羅罔畢翳餧獸之藥毋出九門(罝子斜切罘/音浮翳於計)¶
(切餧委/為切)¶
　(鄭氏曰為鳥獸方孚乳傷之逆天時也獸罟曰罝罘/鳥罟曰羅罔小而柄長謂之畢翳射者所以自隠也)¶
　(凡諸罟及毒藥禁其出九門明其常有時不得用爾/天子九門者路門也應門也雉門也庫門也皐門也)¶
　(城門也近郊門也逺郊門也關門也孔氏曰畢所以/掩兎以其似天上畢星故謂之畢路門皐門以内雖)¶
<pb:KR1d0058_WYG_006-24b>¶
　(是宫室所在亦有林苑及空閒之處得有羅罔及毒/藥所施若路門内有者不得出路門應門内有者不)¶
　(得出應門城門内有者不得出城門此等之物四時/常有季春之時逺近皆不得用故云毋出九門陸氏)¶
　(曰王城面各三門南北九經東西九緯若今朱雀門/三經經各一門是已毋出九門謂毋出此門也澄曰)¶
　(東西南北各三門則十二門也而云九門者蓋南三/門王之正門平日此等之物皆不敢由其門而出不)¶
　(待此月始禁其餘九門/則得出但此月則禁爾)¶
○是月也命野虞毋伐桑柘鳴鳩拂其羽戴勝降于桑¶
具曲植籧筐后妃齊戒親東鄉躬桑禁婦女毋觀省婦¶
使以勸蠶事蠶事既登分繭稱絲效功以共郊廟之服¶
<pb:KR1d0058_WYG_006-25a>¶
無有敢惰(戴音帶植直吏切籧居吕切鄉/去聲觀去聲省所景切共音恭)¶
　(鄭氏曰野虞謂主田及山林之官毋伐桑柘愛蠶食/也鳴鳩飛且翼相擊趨農急也戴勝織祍之鳥是時)¶
　(恒在桑皆蠶将生之候也言降于桑者若時始自天/来重之也曲薄也植搥也皆養蠶器也后妃親採桑)¶
　(示帥先天下也東鄉者鄉時氣也婦謂世婦及諸臣/之妻也内宰職曰仲春詔后帥外内命婦始蠶于北)¶
　(郊女外内子女也夏小正曰妾子始蠶執養宫事毋/觀去容飾也婦使縫線組紃之事登成也敕徃蠶者)¶
　(蠶畢将課功以勸戒之孔氏曰鳴鳩鶌鳩一名鶻鵃/鶌九物反鵃音嘲似山鵲而小青黒色短尾多聲戴)¶
　(勝既鴒一名載鵀曲自關而西謂之薄植縣蠶薄柱/也自關而西謂之搥外子女謂王外姓甥之女内子)¶
　(女王之同姓子女周禮之外宗内宗是也方氏曰山/虞主在野之事故曰野虞以致曲而織曰曲以取直)¶
<pb:KR1d0058_WYG_006-25b>¶
　(而立曰植籧席之粗者筐筥之方者皆蠶具省婦使/者不煩以它役欲一意於蠶事蠶事既登與年榖不)¶
　(登之登同義事畢而登比年之數也分繭所以使之/繅稱絲所以使之織效其功之多少以共郊廟之服)¶
　(無有敢惰/敬之至也)¶
○是月也命工師令百工審五庫之量金鐵皮革筋角¶
齒羽箭幹脂膠丹漆毋或不良百工咸理監工日號毋¶
悖于時毋或作為淫巧以蕩上心(監平聲/號去聲)¶
　(鄭氏曰工師司空之屬官也五庫藏此諸物之舍也/量謂物善惡之舊法也幹器之木也凡輮幹有當用)¶
　(脂良善也咸皆也於百工皆理治其事之時工師則/監之日號令之戒以二事悖猶逆也時者若弓人春)¶
<pb:KR1d0058_WYG_006-26a>¶
　(液角夏治筋秋合三材冬定體之屬百工作器物各/有時逆之則不善淫巧謂偽飾不如法蕩謂動之使)¶
　(生奢泰也孔氏曰五庫者金鐵為一庫皮革筋為一/庫角齒為一庫羽箭幹為一庫脂膠丹漆為一庫此)¶
　(等之物善惡先有舊法當審察之器之材樸緫謂之/幹周禮弓人析幹止謂弓幹與此異此時天氣和適)¶
　(百工造作器物當依氣序無得悖逆於時使物不牢/固又所作器物當依舊常無得作淫過巧妙以蕩動)¶
　(在上使生奢泰之心也方氏曰五庫之量百工所治/之材也以其材各有所受故謂之量五庫以五材而)¶
　(得名蓋金鐵之類皆不離於五材也先儒别而為五/拘矣工固有巧過乎巧則為淫以其淫故足蕩上心)¶
　(此與孟冬皆言毋或作為淫巧以蕩上心者此/則因其作而戒之彼則因其成而又戒之也)¶
○是月之末擇吉日大合樂天子乃率三公九卿諸侯¶
<pb:KR1d0058_WYG_006-26b>¶
大夫親徃視之¶
　(鄭氏曰大合樂者所以助陽達物風化天下也其禮/亡方氏曰合言備衆樂而合之也率公卿諸侯大夫)¶
　(親徃視以其大也於大合吹而不率之者不若合/樂之備也於釋菜亦率之者謹其行禮之始也)¶
○是月也乃合累牛騰馬遊牝于牧犧牲駒犢舉書其¶
數(累力/追切)¶
　(鄭氏曰累騰皆乗匹之名是月所合牛馬謂繋在廐/者其牝欲遊則就牧之牡而合之以在牧而校數書)¶
　(之明出時無它故至秋當録内且以知生息之多少/也孔氏曰季春陽将盛物皆産乳故合以所累之牛)¶
　(相騰逐之馬遊此繋牧之牝於牧田之中就牡而合/之其在廐牝馬須擬乗用者則不放之既遊牝於牧)¶
<pb:KR1d0058_WYG_006-27a>¶
　(之後畜皆在野所有犧牲及小馬之駒小牛之犢皆/書其見在之數至秋畜産入時知其舊數欠少與否)¶
　(及生息多少方氏曰累牛者繋累之牛騰馬者騰躍/之馬牛善順故以累言馬善走故以騰言合牛馬而)¶
　(遊牝于牧所以順隂陽之性且欲其孳生之蕃也牧/葢畜養之地然周官牧司之掌牧通淫乃在中春鄭)¶
　(氏謂秦地寒凉萬物後動理或然也陸氏曰遊牝則/牡雖在牧不得遊也葢嗜欲不制則雖有龍牡猶将)¶
　(耗矣遊雖牛馬之真性若牡則連之/以羈&KR0919;編之以皁棧亦豈可少哉)¶
命國難九門磔攘以畢春氣(難音那磔/作伯切)¶
　(鄭氏曰此難難隂氣也隂寒至此不止害将及人命/方相氏帥百𨽻索室敺疫以逐之又磔牲以攘於四)¶
　(方之神所以畢止其災也王居明堂禮曰季春出疫/于郊以攘春氣方氏曰難所以敺隂慝以狂夫為之)¶
<pb:KR1d0058_WYG_006-27b>¶
　(狂疾陽有餘足以勝隂慝故也裂牲謂之磔除禍謂/之攘必於九門欲隂慝之出也凡此皆慮春氣之不)¶
　(得其終故曰以畢春氣此之難難隂慝之作於春也/仲秋又難則難隂慝之作於秋者也季冬又難則難)¶
　(隂慝之作於冬者也獨夏不難則以陽氣之盛時隂/慝不能作故也澄曰難者聚衆戱劇以盛其喜樂之)¶
　(氣使人之和氣充盈則足以勝天地之乖氣此亦先/王爕理之一事而微其機使百姓由之而不知也陸)¶
　(氏曰言國則九門/不在郊之外明矣)¶
○季春行冬令則寒氣時發草木皆肅國有大恐行夏¶
令則民多疾疫時雨不降山陵不收行秋令則天多沉¶
隂淫雨蚤降兵革並起¶
<pb:KR1d0058_WYG_006-28a>¶
　(鄭氏曰寒氣時發草木皆肅丑之氣乗之也肅謂枝/葉縮栗大恐謂以水訛相驚疾疫不雨未之氣乗之)¶
　(也六月有暑山陵不收髙者暵於熱也沈隂淫雨戌/之氣乗之也淫霖也雨三日以上為霖兵革隂氣勝)¶
　(也孔氏曰寒氣時發天災也草木皆肅地災也國有/大恐人災也冬氣来乗水欲来至季春是土土能制)¶
　(水故訛言相驚水竟不至也民多疾疫人災也時雨/不降天災也山陵不收地災也沈隂淫雨並天災也)¶
　(兵革人災也方氏曰冬之氣為寒故寒氣時發草木/皆肅則寒氣之所栗故也國有大恐則寒氣之所制)¶
　(故也亢陽之氣襲於人故民多疾疫陽亢而為旱故/時雨不降山陵之物不收則以髙者尤易被旱故也)¶
　(天多沈隂則感少隂之氣故也陽為暘而隂/為雨故淫雨蚤降兵革並起則金氣動故也)¶
　　　右記季春凡十一節¶
<pb:KR1d0058_WYG_006-28b>¶
孟夏之月¶
　(此謂立夏後三十日也唐月令曰立夏之日螻蟈鳴/後五日蚯蚓出後五日王𤓰生小滿之日苦菜秀後)¶
　(五日靡草死後/五日小暑至)¶
日在畢昬翼中旦婺女中¶
　(鄭氏曰日月會於實沈而斗建巳之辰也孔氏曰三/統歴四月節日在畢十二度昬軫四度中去日一百)¶
　(一十四度旦虚三度中四月中日在井初度昬角六/度中去日一百一十七度旦危六度中元嘉歴四月)¶
　(節日在&KR0295;十一度昬翼十度中旦女三度中四月中/日在畢十五度昬軫十度中旦虚九度中唐月令曰)¶
　(四月之節日在&KR0295;昬翼中曉牽牛中斗建巳位之初/四月中氣日在畢昬軫中曉須女中斗建巳位之中)¶
<pb:KR1d0058_WYG_006-29a>¶
其日丙丁¶
　(丙丁者火干也立夏以後七十/二日火王用事故其日屬丙丁)¶
其帝炎帝其神祝融¶
　(鄭氏曰此赤精之君火官之臣自古以来著徳立功/者也炎帝大庭氏也祝融顓頊氏之子曰黎為火官)¶
其蟲羽¶
　(南方井鬼栁星張翼軫七宿有/鳥之象故凡物之有羽者屬火)¶
其音徵(徵張/里切)¶
　(鄭氏曰三分宫去一以生徵徵數五十四屬火者以/其㣲清事之象也夏氣和則徵聲調孔氏曰羽數最)¶
<pb:KR1d0058_WYG_006-29b>¶
　(少為極清徵數/次少為㣲清)¶
律中中吕(中吕/音仲)¶
　(鄭氏曰中吕者無射之所生三分益一律長六寸萬/九千六百八十三分之萬二千九百七十四孟夏氣)¶
　(至則中吕/之律應)¶
其數七¶
　(鄭氏曰火生數二成數七/但言七者亦舉其成數)¶
其味苦其臭焦¶
　(鄭氏曰火/之臭味也)¶
<pb:KR1d0058_WYG_006-30a>¶
其祀竈祭先肺¶
　(鄭氏曰夏陽氣盛熱於外祀之於竈從熱類也竈在/廟門外之束祀竈之禮先席於門之奥東面設主於)¶
　(竈陘乃制肺及心肝為爼奠于主西又設盛於爼南/亦祭黍三祭肺心肝各一祭醴三亦既祭徹之更陳)¶
　(鼎爼設饌於筵前迎尸如祀戸之禮孔氏曰唯/云祭黍或無稷也配竈神而祭者是先炊之人)¶
○螻蟈鳴蚯蚓出王𤓰生苦菜秀¶
　(鄭氏曰皆記時候也螻蟈蛙也王𤓰萆挈也方氏曰/蚯蚓至隂之物故感正陽之氣而出王𤓰南方之果)¶
　(也其色赤感火之色而生苦菜南方之菜也其味苦/化火之味而秀馬氏曰螻蟈鳴則隂而伏者乗陽而)¶
　(鳴也蚯蚓出則隂而/屈者乗陽而伸也)¶
<pb:KR1d0058_WYG_006-30b>¶
○天子居明堂左个乗朱路駕赤駵載赤旂衣朱衣服¶
赤玉食菽與雞其器髙以粗(駵音/留)¶
　(鄭氏曰明堂左个大寢南堂東偏也菽實孚甲堅合/屬木雞木畜時熱食之亦以安性也粗猶大也器髙)¶
　(大者象物盛長孔氏曰路與服言朱駵與旂及玉言/赤者色淺曰赤色深曰朱路與衣服人功所為染必)¶
　(色深玉與駵馬自然之性皆不可深色旌旂/雖人功所為染之而不須色深故亦云赤)¶
○是月也以立夏先立夏三日太史謁之天子曰某日¶
立夏盛徳在火天子乃齊立夏之日天子親帥三公九¶
卿大夫以迎夏於南郊還反行賞封諸侯慶賜遂行無¶
<pb:KR1d0058_WYG_006-31a>¶
不欣說(先去聲/說音恱)¶
　(鄭氏曰迎夏祭赤帝於南郊之兆也不言帥諸侯而/云封諸侯諸侯或時無在京師者空其文也祭統曰)¶
　(古者於禘也發爵賜服順陽義也於嘗也出田邑發/秋政順隂義也今此行賞可也而封諸侯則違於古)¶
　(封諸侯出土地之事於時未可似失之孔氏曰諸侯/或無在京師容有在者故得封也或諸侯身雖不在)¶
　(遥封之應氏曰封爵以是時出命而田邑至秋始割/功之常者待時而賞其非常者自不容緩司馬法謂)¶
　(賞不踰時是也陸氏曰於天子言無/不欣說於相言無有不當亦言之法)¶
乃命樂師習合禮樂命大尉贊桀俊遂賢良舉長大養¶
壯佼行爵出禄必當其位(佼古卯切/當去聲)¶
<pb:KR1d0058_WYG_006-31b>¶
　(鄭氏曰習合禮樂為将飲酎大尉秦官三王之官有/司馬無大尉贊猶出也桀俊能者也遂猶進也此助)¶
　(長氣也爵禄必當其位使順之也澄按養壮佼三字/舊本在仲夏章其器髙以粗之下朱子謂是簡脫當)¶
　(屬此舉長大之下今從之桀俊賢良尚其才徳也長/大壯佼尚其膂力也孔氏曰桀俊謂多才藝賢良謂)¶
　(有徳行贊是贊佐之義或未仕沈滯故出之或職卑/位下故遂之長大謂長大之人舉謂用之壯謂容體)¶
　(盛大佼謂形容佼好養之以盛夏長養之時助長氣/也方氏曰大尉即古司馬司馬政官命之取人盖将)¶
　(以為政也王制言司馬辨論官材與此同意贊之遂/之舉之則必有爵以馭其貴有禄以馭其富故繼之)¶
　(以行爵出禄爵必當有徳/之位禄必當有功之位也)¶
○是月也繼長増髙毋有壊墮毋起土功毋發大衆毋¶
<pb:KR1d0058_WYG_006-32a>¶
伐大樹(壊音怪墮/許規切)¶
　(鄭氏曰長髙謂草木盛蕃庻也起土功發大衆為妨/農蠶之事壊墮伐大樹為逆時氣也孔氏曰王者當)¶
　(勸民長養繼續長養之道勸民種植增益髙大之物/馬氏曰萬物所以長而髙者陽達上故也長之者天)¶
　(地繼長者人也髙之者天地增髙者人也人終天地/之功者也欲其長則勿壊焉欲其髙則勿墮焉起土)¶
　(功發大衆伐大樹/則是壊墮之也)¶
○是月也天子始絺¶
　(鄭氏曰初服暑服方氏曰絺凉而可以禦暑裘温而/可以禦寒孟夏暑之始也故始絺孟冬寒之始也故)¶
　(始/裘)¶
<pb:KR1d0058_WYG_006-32b>¶
命野虞出行田原為天子勞農勸民毋或失時命司徒¶
廵行縣鄙命農勉作毋休于都(行去聲下/同為去聲)¶
　(鄭氏曰命野虞重敕之縣鄙鄉遂之屬主民者也命/農勉作急趨於農孔氏曰五酇為鄙五鄙為縣縣二)¶
　(千五百家鄙五百家是遂之屬盖舉遂以包鄉故鄭/兼云鄉也方氏曰野虞外官也故行田原曰出司徒)¶
　(内官也故行縣鄙曰廵澄曰命野虞又命司徒者由/卑而尊也為農者皆天子之民野虞位卑不敢自專)¶
　(其於農也但為天子勞之而勸其民爾掌農者正地/官之職司徒位尊不敢自曠其於農也乃自已職命)¶
　(之而勉其作也勸之者勸其用天之道頃刻不敢怠/緩故曰毋或失時勉之者勉其盡地之利隨處不敢)¶
　(暇逸故曰毋休於都都者六遂外之餘地為公邑者/盖司徒廵行雖不出六遂縣鄙之外而命農勉作則)¶
<pb:KR1d0058_WYG_006-33a>¶
　(并及於遂外/公邑之都也)¶
○是月也驅獸毋害五穀毋大田獵¶
　(鄭氏曰為傷蕃庶之氣也方氏曰四時之田夏曰苗/以其為苗除害也故此言驅獸無害五榖既曰驅獸)¶
　(而又曰毋大田獵者以雖可田獵而不/可大為之也若秋獮冬狩則為大矣)¶
農乃登麥天子乃以彘嘗麥先薦寢廟¶
　(鄭氏曰登進也麥之新氣尤盛以彘食之散其熱也/彘水畜方氏曰以彘嘗麥者以水勝火也仲夏以雛)¶
　(嘗黍者以木生火也仲秋以犬嘗麻者以金勝木也/季秋以犬嘗稻者以金合金也勝所以治之生所以)¶
　(養之合所以和之故食齊得其宜焉胡氏曰麥性藴/毒故王制薦麥以魚而此嘗麥以彘宣其毒也嘗穀)¶
<pb:KR1d0058_WYG_006-33b>¶
　(必薦寢廟一/食不敢忘親)¶
○是月也聚畜百藥靡草死麥秋至斷薄刑决小罪出¶
輕繋(畜丑六切/斷丁亂切)¶
　(方氏曰藥之可採者不必皆在孟夏以繁廡之時所/可採者多也凡物感陽而生者則彊而立感隂而生)¶
　(者則柔而靡靡草至隂之所生也故不勝至陽而死/凡物生於春長於夏而成於秋而麥獨成於夏故是)¶
　(月言麥秋至盖於時為夏於麥為秋也刑主國言罪/主人言薄者對厚之辭小者對大之辭輕者對重之)¶
　(辭方正陽之月於隂事未宜大有所施設也陸氏曰/靡草死麥秋至而後斷薄刑决小罪亦因時順氣薄)¶
　(刑謂若不應五刑其刑薄麗于五罰之類鄭氏曰聚/畜百藥蕃廡之時毒氣盛也靡草舊說云薺亭歴之)¶
<pb:KR1d0058_WYG_006-34a>¶
　(屬祭統曰草艾則墨謂立秋後也刑無輕於墨者/今以純陽之月斷刑决罪似非出輕繫崇寛也)¶
蠶事畢后妃獻繭乃收繭稅以桑為均貴賤長幼如一¶
以給郊廟之服¶
　(鄭氏曰后妃獻繭者内命婦獻繭於后妃收繭稅者/收外命婦外命婦雖就公桑蠶室而蠶其夫亦當有)¶
　(祭服以助祭收以近郊之稅爾貴賤長幼如一國服/同孔氏曰后妃獻繭者謂后妃受内命婦之獻繭非)¶
　(后妃獻繭於王祭義曰世婦卒蠶奉繭以示於君遂/以獻夫人是夫人不獻繭也内命婦既獻繭乃收外)¶
　(命婦之賦稅收稅之時以受桑多少為之均齊桑多/則賦多桑少則賦少貴謂公卿大夫之妻賤謂士之)¶
　(妻長幼謂婦老少按泉府云凡賖者以國服為之息/國服謂國家貢賦服事在上此出繭無問貴賤長少)¶
<pb:KR1d0058_WYG_006-34b>¶
　(齊同如一皆十而稅一與國服之意同其受桑則貴/賤異貴者桑多賤者桑少計繭多少為十一之稅所)¶
　(稅以共給天子郊廟之服皇氏曰外命婦既就公家/之桑而養蠶則繭當悉輸於公所以唯稅其繭餘得)¶
　(自入者以其夫當有祭服以助王祭故令繭得自入/以供造也胡氏曰據云后妃獻繭則獻於王矣鄭以)¶
　(夫人不獻繭故云后亦不獻而以此為后妃受内命/婦獻繭非也按天子尊於后非若諸侯與夫人體敵)¶
　(也不可以為比又祭義云婦獻繭於君則夫人不可/獻也此不云世婦獻繭於天子則后妃自獻無疑)¶
○是月也天子飲酎用禮樂(酎音/紂)¶
　(鄭氏曰酎之言醇也謂重釀之酒也春酒至此始成/與羣臣以禮樂飲之於朝正尊卑也孟冬云大飲蒸)¶
　(此言用禮樂互其文孔氏曰酎音近稠稠醴厚故為/醇也飲酎於朝者左傳云朝以帥長幼之序若漢嘗)¶
<pb:KR1d0058_WYG_006-35a>¶
　(酎及春秋見於嘗酎皆謂在廟祭而獻酎與此别也/方氏曰孟夏之飲酎以春作之事畢而燕樂也凡燕)¶
　(樂必用禮樂於此特言之/者以用之於是為盛也)¶
○孟夏行秋令則苦雨數來五榖不滋四鄙入保行冬¶
令則草木蚤枯後乃大水敗其城郭行春令則蝗蟲為¶
災暴風來格秀草不實(數所/角切)¶
　(鄭氏曰苦雨五穀不滋申之氣乗之也苦雨白露之/類時物得雨傷四鄙入保金氣為害也鄙界上邑小)¶
　(城曰保草木蚤枯長日促也大水敗城郭亥之氣乗/之也蝗蟲暴風寅之氣乗之也必以蝗蟲為災者寅)¶
　(月有啓蟄之氣行於初暑則當蟄者大出矣格至也/秀草不實氣更生之不得成也孔氏曰苦雨數来天)¶
<pb:KR1d0058_WYG_006-35b>¶
　(災五穀不滋地災四鄙入保人災也草木蚤枯地災/後乃大水敗其城郭天災二句共一事蝗蟲為災秀)¶
　(草不實地災暴風来格天災也方氏曰隂氣所召故/苦雨數来苦者極備而為人之所苦也與詩所謂甘)¶
　(雨異矣雨固足以滋五穀然至於苦則適以傷之故/不滋鄙邑之在外者保城之在内者人自外入内象)¶
　(秋氣也感肅殺之氣故草木蚤枯大水敗城郭以冬/徳所在故也蝗殘物之末不傷其本春木盛之時也)¶
　(故行春令則蟲之為災特殘其末而已春於方為東/東方生風故暴風来格秀草不實則以盛於末故也)¶
　　　右記孟夏凡十節¶
仲夏之月¶
　(此謂芒種後三十日也唐月令曰芒種之日螳蜋生/後五日鵙始鳴後五日反古無聲夏至之日鹿角觧)¶
<pb:KR1d0058_WYG_006-36a>¶
　(後五日蜩始鳴/後五日半夏生)¶
日在東井昬亢中旦危中(亢音/剛)¶
　(鄭氏曰日月會於鶉首而斗建午之辰也孔氏曰三/統歴五月節日在井十六度昬氐三度中去日一百)¶
　(一十九度旦室三度中五月中日在井三十一度昬/房二度中去日一百一十九度旦奎十一度中元嘉)¶
　(厯五月節日在井三度昬角十度中旦危九度中五/月中日在井十八度昬氐五度中旦室五度中唐月)¶
　(令曰五月之節日在參昬角中曉危中斗建午位之/初五月中氣日在東井昬亢中曉營室中斗建午位)¶
　(之/中)¶
其日丙丁其帝炎帝其神祝融其蟲羽其音徵律中蕤¶
<pb:KR1d0058_WYG_006-36b>¶
賓其數七其味苦其臭焦其祀竈祭先肺(蕤人/誰切)¶
　(鄭氏曰蕤賓者應鍾之所生三分益一律長六寸/八十一分寸之二十六仲夏氣至則蕤賓之律應)¶
○小暑至螳蜋生鵙始鳴反舌無聲(鵙工/役切)¶
　(鄭氏曰螳蜋螵蛸母也鵙博勞也反舌百舌鳥皆記/時候也孔氏曰博勞五月鳴将寒之候詩七月鳴鵙)¶
　(豳地晚物候從其氣反舌鳥春鳴五月稍止其聲數/轉故名反舌方氏曰暑極於季夏則未極之時尚為)¶
　(小故於此言小暑螳蜋鵙皆隂類也故感㣲隂而生/感㣲隂而鳴焉反舌能反覆其舌而為百鳥語其鳴)¶
　(也感陽中而發故感㣲隂而無聲焉馬氏曰是月也/一隂生而慝作螳蜋生則慝之有見乎形者也鵙始)¶
　(鳴則慝之有聞乎聲者也反舌無/聲則以陽敷而作者以隂收而息)¶
<pb:KR1d0058_WYG_006-37a>¶
○天子居明堂大廟乗朱路駕赤駵載赤旂衣朱衣服¶
赤玉食菽與雞其器髙以粗¶
　(鄭氏曰明堂大廟/南堂當大室也)¶
○是月也命樂師修鞀鞞鼔均琴瑟管簫執干戚戈羽¶
調竽笙竾簧飭鐘磬柷敔(鞀大刀切鞞步西切竽音于/竾音池柷昌六切敔音語)¶
　(鄭氏曰為将大雩帝習樂也修均執調飭者治其器/物習其事之言淮南子竾作箎孔氏曰鞀或為鼗鼗)¶
　(如鼔而小持其柄摇之旁耳還自擊鞞者雷鼔鼔神/祀之屬以導樂作鞞禆助鼔節鼓張皮冒之其中空)¶
　(廓琴長三尺六寸六分五絃瑟長八尺一寸二十七/絃管長尺圍寸併漆之有底管如篴而小併兩而吹)¶
<pb:KR1d0058_WYG_006-37b>¶
　(之簫編二十二管長尺四寸干盾也戚斧也戈鈎孑/㦸羽鳥羽周禮羽舞皇舞之屬竽三十六簧笙十三)¶
　(簧箎以竹為之長尺四寸圍三寸一孔上出寸三分/横吹之或云八孔或云箎七空簧者竽笙之名氣鼔)¶
　(之而為聲鐘大鐘謂之鏞磬以玉石為之所以鼔柷/謂之止所以鼓敔謂之籈修者修理舊物均者均平)¶
　(其聲執者操持營為調者調和音曲飭者整頓器物/方氏曰修之使治飭之使正均之使平調之使和執)¶
　(之以待用鞀鞞鼓之與鐘磬柷敔其聲質而一故修/飭之而已琴瑟管簫竽笙竾簧其聲文而雜則必均)¶
　(調之焉干戚戈羽無聲特執之以待用可也馬氏曰/鞀鞞鼔革也兆奏鼓者鞀也應聲者鼙也鐘金也磬)¶
　(石也琴瑟者絲也柷敔木也管簫竽笙竾簧此皆管/也聲在中故謂之簧簫植簧於枷竽笙植簧於發干)¶
　(戚戈羽則/舞器也)¶
<pb:KR1d0058_WYG_006-38a>¶
命有司為民祈祀山川百源大雩帝用盛樂乃命百縣¶
雩祀百辟卿士有益於民者以祈穀實(辟必/亦切)¶
　(鄭氏曰陽氣盛而常旱山川百源能興雲雨者也衆/水始所出為百源必先祭其本乃雩雩吁嗟求雨之)¶
　(祭也雩帝為壇南郊之旁自鞀鞞至柷敔皆作曰盛/樂凡它雩用歌舞而已百辟卿士古者上古若勾龍)¶
　(后稷之類也雩之正當以四月孔氏曰四月純陽用/事故制禮此月為雩將為雩祭故先命有司祈祀山)¶
　(川百源為将雩之漸重民也旱暵則舞雩是用歌舞/正雩則非惟歌舞兼有餘樂也百辟卿士身為百辟)¶
　(又為王朝卿士者陳氏曰禮有先其大而後其小者/亦有先其小而後其大者先其大而後其小者異尊)¶
　(卑也祫而後時祭郊而後三望之類是也先其小而/後其大者致敬文也魯人将有事於上帝必先有事)¶
<pb:KR1d0058_WYG_006-38b>¶
　(於頖宫晉人将有事於河必先有事於𢙣池是也二/者之禮雖殊其所以為尊尊則一月令仲夏為民祈)¶
　(祀山川百源然後大雩帝此致敬文之意也大雩帝/然後命百縣雩祀此異尊卑之意也方氏曰此言大)¶
　(雩帝後言火饗帝雩所以祈也饗所以報也祈必於/仲夏者以隂生於午而物成之始也報必於季秋者)¶
　(以陽窮於戌而嵗功之終也雩不皆於帝唯雩於帝/為大雩饗不皆於帝唯饗於帝為大饗百辟即諸侯)¶
　(也卿士即六卿也百辟卿士生有益於民者死亦能/有益於民故命雩祀之以祈穀實也季春之祈實為)¶
　(麥而已至此又祈實則所祈者衆矣故以穀該之天/子之雩及於上帝百縣之雩止於百辟卿士於百辟)¶
　(卿士言祈穀實則雩帝之所祈又可知矣馬氏曰山/川百源氣之鍾也百辟卿士有功烈於民而在祀典)¶
　(者皆與祭焉則所以為民/祈穀實者靡神不臻也)¶
<pb:KR1d0058_WYG_006-39a>¶
○農乃登黍是月也天子乃以雛嘗黍羞以含桃先薦¶
寢廟¶
　(鄭氏曰登進也此嘗雛也而云嘗黍不以牲主穀也/黍火穀氣之主也含桃櫻桃也孔氏曰黍是火穀於)¶
　(夏時與雛同薦之黍非新成直取舊黍孟秋農乃登/穀注云黍稷於是始孰明仲夏未孰也按月令諸月)¶
　(無薦果之文此獨羞含桃者以此果先成異於餘物/故特記之其實諸果亦時薦方氏曰雛蓋雞也以吕)¶
　(氏春秋見之謂之雛者雞以雛為美也若羊之類則/以大為美爾於配菽之食則曰雞者日之所食為常)¶
　(時之所嘗為暫也朱櫻受含陽之/色故以含言羞者以美物進也)¶
令民毋艾藍以染毋燒灰毋暴布門閭毋閉關市毋索¶
<pb:KR1d0058_WYG_006-39b>¶
挺重囚益其食(暴布卜切索所/白切挺大頂切)¶
　(鄭氏曰毋艾藍為傷長氣也此月藍始可别毋燒灰/為傷火氣也火之氣於是為盛火之滅者為灰毋暴)¶
　(布不以隂功干大陽之事門閭關市順陽敷縱不難/物挺猶寛也孔氏曰種藍初必叢生此月藍既長大)¶
　(始可分移布散門謂城門閭謂二十五家為閭關市/停物之所商旅或隠藏其物以辟征稅是月從長之)¶
　(時故不搜索其物益其食挺重囚連文謂增益囚之/飲食也馬氏曰毋閉利宣也毋索不恃察以窮民隠)¶
　(也益重囚之食不以其/罪廢不忍人之政也)¶
游牝别羣則縶騰駒班馬政¶
　(鄭氏曰游牝别羣孕妊之欲止也縶騰駒為其壮氣/有餘相蹄齧也馬政謂養馬之政教也廋人職曰掌)¶
<pb:KR1d0058_WYG_006-40a>¶
　(十有二閑之政教以阜馬佚特教駣攻駒孔氏曰天/子十有二閑諸侯六閑大夫四閑毎閑馬有二百一)¶
　(十六匹方氏曰馬政者若周官趣馬之簡其節巫馬/之治其疾校人之辨其屬廋人之掌其閑以至圉師)¶
　(之所教圉人之所養莫不有政焉/故班之也班則制而分之之謂歟)¶
○是月也日長至隂陽爭死生分君子齊戒處必掩身¶
毋躁止聲色毋或進薄滋味毋致和節耆欲定心氣百¶
官靜事毋刑以定晏隂之所成(和去聲耆市志/切晏伊見切)¶
　(鄭氏曰爭者陽方盛隂欲起也分猶半也掩猶隠翳/也躁猶動也聲謂樂也進猶御見也薄滋味毋致和)¶
　(為其氣異此時傷人也節耆欲定心氣㣲隂扶精不/可散也毋刑謂罪罰之事不可以聞晏安也孔氏曰)¶
<pb:KR1d0058_WYG_006-40b>¶
　(此月夏至晝漏六十五刻夜漏三十五刻日長之極/至也死生分者隂氣既起故物半生半死感陽氣長)¶
　(者生感隂氣成者死也君子謂人君以下至在位士/也齊戒所以敬道萌隂也處猶居也隂既始萌君子)¶
　(居處不顯露又不躁動恐干隂也歌舞華麗之事為/動隂靜故止之既止聲色故嬪房不得進御侍夕也)¶
　(亦為㣲隂始動不可動以隂事也從君子齊戒至無/刑皆是清靜止息之事所以正定身中晏隂之所成)¶
　(就應氏曰晏隂安靜之隂也隂徳安靜不可有所擾/方氏曰君子以隂陽方爭故宜潔誠居内退聴以待)¶
　(其定仲冬不言毋躁者暑為躁寒為靜故於暑之時/特戒之止聲色者欲令視聴之專也毋或進者方觧)¶
　(緩之時慮摇其精也齊戒之時苟厚滋味致五味而/和之則或昬憒其志意也耆欲發動皆主於心節之)¶
　(所以定心氣靜事無刑不欲動而有為也刑雖隂事/然用刑則動而有為矣故燕息安養以定晏隂之所)¶
<pb:KR1d0058_WYG_006-41a>¶
　(成也陽造始而為早隂代終而為晏故謂晏隂陽始/以生之隂終以成之故曰所成列子所  晏隂之間)¶
　(義同澄曰君子謂在上者齊戒謂如祭祀前之齊戒/其居處必掩藏其身而不與物接也毋躁躁又特指)¶
　(身中之一端盖躁動尤為不掩身之甚者也止聲色/薄滋味節耆欲此掩身之目也聲色謂其聲音恱耳)¶
　(而色美如李趙之善歌舞止之而不御幸毋令或進/也滋味謂有滋液調適而味美滋如必有草木之滋)¶
　(焉之滋薄之而不求詳毋令致和也人之所欲男女/飲食最大耆欲總上二者而又兼包其餘耆欲之小)¶
　(者也聲色滋味物也欲而耆之者我也止色而不進/薄味而不和所以節我之耆欲節我之耆欲者所以)¶
　(定我之心氣也人身之氣與天地通而心為之帥心/定則氣定能齊戒掩身毋躁以定其心斯能定其氣)¶
　(矣宛我之心氣即是不擾亂天地之氣也百官謂在/下者不但在上者當掩身而在下者亦當靜事靜事)¶
<pb:KR1d0058_WYG_006-41b>¶
　(謂無所作為也毋刑刑又特指事中之一端盖行刑/尤為不靜事之甚者也晏爾雅云柔也凡内而掩身)¶
　(外而靜事皆是順時保養以安定初生之柔隂使漸/至完成而無所虧傷故曰以定晏隂之所成按鄭注)¶
　(云聲謂樂也易及樂春秋說夏至人主與羣臣從八/能之士作樂五日今止之非也朱子曰止聲色盖亦)¶
　(處必掩身毋躁之義若以止樂言則拘矣月令/之說固多有未安而注文以此為非失其指矣)¶
鹿角解蟬始鳴半夏生木堇榮(解欣買切/堇音謹)¶
　(鄭氏曰又記時候也半夏藥草木堇王蒸也方氏曰/鹿好羣而相比陽類也故夏至感隂生而角解麋多)¶
　(欲而善迷隂類也故冬至感陽生而角解半夏者盖/居夏之半而生故因以為名堇言木堇以别於堇草)¶
　(感㣲隂而榮故/其華朝榮暮隕)¶
<pb:KR1d0058_WYG_006-42a>¶
○是月也毋用火南方可以居髙明可以逺眺望可以¶
升山陵可以處臺榭¶
　(鄭氏曰陽氣盛又用火於其方害㣲隂也髙明謂樓/觀闍者謂之臺有木者謂之榭居髙明以下皆順陽)¶
　(在上也孔氏曰臺積土為之所以觀望有火殿無室/名曰榭方氏曰夏為火王之時南方火王之方於王)¶
　(之時而又用於王之方則其氣大盛而害㣲隂之生/故戒之居髙明故可以逺眺望欲逺眺望故或升山)¶
　(陵或處臺榭也山陵自然髙明之所也臺榭人為髙/明之所也順陽在上故居處如此臺榭之髙亦必升)¶
　(特不若山陵之尤髙故言處而已/髙明言居臺榭言處互言之也)¶
○仲夏行冬令則雹凍傷穀道路不通暴兵来至行春¶
<pb:KR1d0058_WYG_006-42b>¶
令則五穀晚孰百螣時起其國乃饑行秋令則草木零¶
落果實早成民殃於疫(螣音/特)¶
　(鄭氏曰陽為雨隂起脅之凝為雹子之氣乗之也盜/賊攻刼亦雹之類五穀晚孰生日長夘之氣乗之也)¶
　(螣蝗之屬言百者明衆類並為害草木零落酉之氣/乗之也八月宿直昴畢為大獄主殺果實早成生日)¶
　(短也民疫大陵之氣来為害也孔氏曰雹凍天災暴/兵人災百塍地災國饑人災草木零落果實早成地)¶
　(災民殃於疫人災也方氏曰行冬令是以隂包陽也/故雹凍傷穀道路不通則冬為閉塞暴兵来至則隂)¶
　(賊之感也春主生夏行春令則生之日長生之日長/故孰之時晚螣食苗葉春之氣盛於末故蟲之為害)¶
　(及葉而已五穀晚孰而又百螣時起故其國乃饑草/木零落果實早成皆秋之氣候也當盛暑之月而感)¶
<pb:KR1d0058_WYG_006-43a>¶
　(秋氣則相薄/而衆成疾)¶
　　　右記仲夏凡八節¶
季夏之月¶
　(此謂小暑後三十日也唐月令曰小暑之日温風至/後五日蟋蟀居壁後五日鷹乃學習大暑之日腐草)¶
　(為螢後五日土潤溽暑後五日大雨時行澄曰鷹/乃學習之第三日至立秋前凡十八日土王用事)¶
日在栁昬火中旦奎中¶
　(鄭氏曰日月會於鶉火而斗建未之辰也孔氏曰三/統厯六月節日在栁九度昬尾七度中去日一百一)¶
　(十九度旦婁八度中六月中日在張三度昬箕三度/中去日一百一十七度旦胃十四度中元嘉厯六月)¶
<pb:KR1d0058_WYG_006-43b>¶
　(節日在井三十二度昬房四度中旦東壁八度中六月/月中日在栁十二度昬尾八度中旦奎十二度中唐)¶
　(令曰六月之節日在東井昬氏中曉柬壁中斗建未/位之初六月中日在栁昬尾中曉奎中斗建未位之)¶
　(中/)¶
其日丙丁其帝炎帝其神祝融其蟲羽其音徵律中林¶
鍾其數七其味苦其臭焦其祀竈祭先肺¶
　(鄭氏曰林鍾者黄鍾之所生三分去一/律長六寸季夏氣至則林鍾之律應)¶
○温風始至蟋蟀居壁鷹乃學習腐草為螢(螢户/扃切)¶
　(鄭氏曰皆記時候也鷹學習謂攫搏也夏小正曰六/月鷹始摯螢飛蟲螢火也方氏曰天地温厚之氣始)¶
<pb:KR1d0058_WYG_006-44a>¶
　(於東北而盛於東南故季夏温風始至也八風之氣/生於八方以應八節今止於孟春言東風季夏言温)¶
　(風孟秋言凉風仲秋言盲風或言其方或言其氣或/言其時又詳畧不同者特記時而已東風即條風温)¶
　(風即景風盲風即閶闔風也然景風至以夏至而此/於季夏言温風始至者陽饒之意也蟋蟀居壁則羽)¶
　(翼未成羽翼成則在野矣十月又入牀下順時而蟄/也隂浸長故鷙鳥學習攫搏也孔氏曰蟋蟀蛩也今)¶
　(促織生於土中季夏羽翼稍成未能逺飛但居在壁/至七月則能逺飛在野二隂既起鷹感隂氣乃有殺)¶
　(心腐草得暑濕之氣故為螢螢夜飛腹下如火一名/即照應氏曰物得氣之先凉氣未至而鳴隂之物已)¶
　(居乎壁迎凉氣之微也殺氣未肅而鷙猛之鳥已習/於擊迎殺氣之㣲也馬氏曰腐草為螢木氣之餘乗)¶
　(火而/化也)¶
<pb:KR1d0058_WYG_006-44b>¶
○天子居明堂右个乗朱路駕赤駵載赤旂衣朱衣服¶
赤玊食菽與雞其器髙以粗¶
　(鄭氏曰明堂右/个南堂西偏也)¶
○命漁師伐蛟取鼉登龜取黿命澤人納材葦(鼉大多/切黿音)¶
(元葦于/鬼切)¶
　(鄭氏曰四者甲類秋乃堅成周禮&KR0516;人職云秋獻龜/魚龜人又云取黿用秋時是夏之秋也作月令者以)¶
　(為此秋據周之時周之八月夏之六月因書於此似/誤也蛟言伐者以其有兵衞也龜言登者尊之也鼉)¶
　(黿言取羞物賤也鼉皮又可以冒鼓材葦之屬此時/柔韌可取作器物也方氏曰四者皆水族故命漁師)¶
<pb:KR1d0058_WYG_006-45a>¶
　(葦荻之小者其材可緯以為/薄生於澤故命澤人納之)¶
○是月也命四監大合百縣之秩芻以養犧牲令民無¶
不咸出其力以共皇天上帝名山大川四方之神以祠¶
宗廟社稷之靈以為民祈福(共音/供)¶
　(鄭氏曰四監主山林川澤之官百縣鄉遂之屬地有/山林川澤者也秩常也百縣給國養犧牲之芻多少)¶
　(有常民皆當出力為艾之使民艾芻養牲以供祠神/靈為民求福明不虚取也孔氏曰周禮有山虞澤虞)¶
　(林衡川衡之官秩芻出於山林鄭云百縣鄉遂之屬/知非諸侯者以取芻養牲不可大逺故知是畿内鄉)¶
　(遂云鄉遂不兼公卿大夫之采邑也仲夏命百縣雩/祀則兼内外諸侯也澄按百縣自是秦制凡屬秦地)¶
<pb:KR1d0058_WYG_006-45b>¶
　(皆名為縣不可依周制有鄉遂采邑及諸侯之分也/四監亦不可以周制解之方氏曰謂之神逺而尊之)¶
　(也謂之靈近而親之也皇天上帝山川四方外/事也故以神言宗廟社稷内事也故以靈言)¶
○是月也命婦官染采黼黻文章必以法故無或差貸¶
黒黄倉赤莫不質良毋敢詐偽以給郊廟祭祀之服以¶
為旗章以别貴賤等給之度(貸它得切/别彼列切)¶
　(鄭氏曰婦官染人也采五色質正也良善也所用染/者當得真采正善也旗章旌旗及章識也孔氏曰染)¶
　(采染五色之采白與黑謂之黼黑與青謂之黻青與/赤謂之文赤與白謂之章染必以舊法故事無得有)¶
　(參差貸變此月暑濕染帛為宜是秦法也周則於夏/豫浸治染纁𤣥之色至秋乃總染五色染人云夏纁)¶
<pb:KR1d0058_WYG_006-46a>¶
　(𤣥秋染夏是也云黼黻文章云黑黄倉赤互相備也/旌旗者周禮司常九旗是也章識者周禮事名號官)¶
　(府象其事州里象其名家象其號是也方氏曰掌染/婦功故謂之婦官設色者采藍以為青采沙以為朱)¶
　(故謂之采衣服旌旗貴者從隆賤者從殺也故言等/隆非有餘殺非不足故言給有等有給各隨宜而度)¶
　(之故言度若天子龍衮諸侯黼之類所以别衣服貴/賤等給之度也若王建大常諸侯建旂之類所以别)¶
　(旌旗貴賤等給之度也凡此順文明之時故染文明/之色爾然周官染人春暴練夏纁𤣥秋染夏與此不)¶
　(同盖意各有所主也馬氏曰上制之而下守之者法/也昔以為常而後循焉者故也非其質謂之詐非其)¶
　(良謂/之偽)¶
○是月也樹木方盛乃命虞人入山行木毋有斬伐不¶
<pb:KR1d0058_WYG_006-46b>¶
可以興土功不可以合諸侯不可以起兵動衆毋舉大¶
事以摇養氣毋發令而待以妨神農之事也水潦盛昌¶
神農將持功舉大事則有天殃(行下/孟切)¶
　(鄭氏曰樹木毋有斬伐為其未堅韌也土将用事氣/欲靜故興土功合諸侯起兵動衆皆不可也大事謂)¶
　(興徭役以有為發令而待謂出徭役之令以預驚民/也民驚則心動是害土神之氣土神稱曰神農者以)¶
　(其主於稼穡也水潦盛昌神農将持功者言土以受/大雨澤安靜養物為功動之則致害也孝經說曰地)¶
　(順受澤謙虚開張含泉任萌滋物歸中方氏曰木之/生也方盛於夏則哀於秋矣虞人盖山虞也行廵之)¶
　(也毋斬伐慮傷方盛之氣也興土功合諸侯起兵動/衆皆大事也故繼言毋舉大事舉大事則人不安且)¶
<pb:KR1d0058_WYG_006-47a>¶
　(摇養氣矣摇者振而蕩之之謂夫萬物作於春而氣/主生長於夏而氣主養故謂之養氣發令而待謂預)¶
　(令之以事而使民有所待也以神農将持功於秋發/令而待則妨神農之事也神農者農之神夫興農功)¶
　(而相之於明者人也持農功而主之於幽者神也水/潦盛昌則百穀被其澤而向乎成矣故神農将持其)¶
　(功也苟舉大事以妨其切/則違神逆天而有天殃矣)¶
○是月也土潤溽暑大雨時行燒薙行水利以殺草如¶
以熱湯可以糞田疇可以美土彊(薙它計切/彊其兩切)¶
　(鄭氏曰潤溽謂塗濕也薙謂迫地芟草也此謂欲稼/菜地先薙其草草乾燒之至此月大雨流水潦畜於)¶
　(其中則草死不復生而地美可稼也可以糞田疇美/土彊者土潤溽膏澤易行也糞美互文爾土彊彊㯺)¶
<pb:KR1d0058_WYG_006-47b>¶
　(之地孔氏曰大雨欲其流故云行行猶通被也周禮/薙人除田草五月夏至芟殺暴之至六月合燒之故)¶
　(云燒薙其時大雨行於所燒田中仍壅遏蓄之以漬/燒薙故曰行水也先芟後燒又蓄水浸漬即草根爛)¶
　(死是利益於殺田中之草也日暴爛草田中之水水/浸而沫沸如以熱湯漬之糞壅苗之根言爛草糞田)¶
　(可使田肥也彊㯺磊塊難耕之地此月止水漬之乃/壅糞之可使田美也方氏曰土為火所蒸故潤既潤)¶
　(則水勝火火辱焉陸氏曰彊如彊梁之彊土彊言土/之不可化者糞言能厚其力羙言能善其性澄曰田)¶
　(疇謂孰耕而其田有界域者/土彊謂難耕而其土磽确者)¶
○季夏行春令則穀實鮮落國多風欬民乃遷徙行秋¶
令則丘隰水潦禾稼不孰乃多女災行冬令則風寒不¶
<pb:KR1d0058_WYG_006-48a>¶
時鷹隼蚤鷙四鄙入保(鮮音仙又上聲欬苦代/切隼息允切鷙音至)¶
　(鄭氏曰穀實鮮落國多風欬辰之氣乗之也未屬巽/辰又在巽位二氣相亂為害民遷徙象風轉移物也)¶
　(丘隰水潦戍之氣乗之也九月宿直奎奎為溝瀆與/此月大雨并而髙下皆水也禾稼不孰傷於水也女)¶
　(災含妊之類敗也風寒丑之氣乗之也鷹隼蚤鷙得/疾厲之氣也四都入保象鳥雀之走竄也都邑之城)¶
　(曰保孔氏曰穀實鮮少墮落風多故也此地災風欬/是天災遷徙是人災丘隰水潦及禾稼不孰地災也)¶
　(以水氣多也乃多女災人災也亦為水傷含妊也丑/未屬巽又建丑之月大寒中故行冬令則多風寒此)¶
　(天災也鷹隼蚤鷙季夏地氣殺害之象地災也方氏/曰鮮落即荘子所謂草木不待黄而落也五氣過盛)¶
　(故實有所不勝以多風故人肺受疾而欬也民乃遷/徙者以春主發散也丘隰水潦以金生水也曰丘隰)¶
<pb:KR1d0058_WYG_006-48b>¶
　(以見髙下皆被其害故禾稼不孰也多女災者以純/隂之氣過盛而反傷之也因風而後寒故曰風寒異)¶
　(乎隆冬之無風而寒矣當暑而寒故曰不時鷹隼善/擊必待秋焉以感疾厲之氣故蚤鷙於夏也春夏主)¶
　(出秋冬主入故四鄙入保陸氏曰國多風欬變民言/國國通於上若多疾病多瘧疾多鼽嚏多疥癘則言)¶
　(民為/宜)¶
　　　右記季夏凡九節¶
中央土¶
　(此謂小暑第十三日至大暑終凡十八日也嵗三百/六十日以四時言則九十日為春九十日為夏九十)¶
　(日為秋九十日為冬以五行言立春至清明之第十/二日終凡七十二日木王用事立夏至小暑之第十)¶
<pb:KR1d0058_WYG_006-49a>¶
　(二日終凡七十二日火王用事立秋至寒露之第十/二日終凡七十二日金王用事立冬至小寒之第十)¶
　(二日終凡七十二日水王用事季秋寒露第十三日/至霜降終凡十八日季冬小寒第十三日至大寒終)¶
　(凡十八日季春清明第十三日至穀雨終凡十八日/及此小暑第十三日至大暑終十八日共七十二日)¶
　(皆為土王用事然土雖分王於四季而其正位則在/火金之間以其在一嵗之中故曰中央土也孔氏曰)¶
　(木配春火配夏金配秋水配冬土則毎時寄王十八/日雖分寄而位本在未宜處季夏之末金火之間方)¶
　(氏曰木生火火生土土生金金生水土之位與其序/適居中央周人兆黄帝於南郊迎土氣於季夏亦以)¶
　(是爾厯於立秋以前言/土王用事即其時也)¶
其日戊巳¶
<pb:KR1d0058_WYG_006-49b>¶
　(戊巳者土干也四時之末各十/八日土王用事故其日屬戊巳)¶
其帝黄帝其神后土¶
　(鄭氏曰此黄精之君土官之神自古以来著徳立功/者也黄帝軒轅氏也后土亦顓頊氏之子曰黎兼為)¶
　(上/官)¶
其蟲倮(倮力/果切)¶
　(倮人類也人類之貴於羽毛鱗介猶土之尊於木火/金水也故以蟲之倮者配土孔氏曰大戴記云鱗蟲)¶
　(三百六十龍為之長羽蟲三百六十鳯為之長毛蟲/三百六十麟為之長介蟲三百六十龜為之長倮蟲)¶
　(三百六十聖/人為之長)¶
<pb:KR1d0058_WYG_006-50a>¶
其音宫¶
　(鄭氏曰聲始於宫宫數八十一屬土者以/其最濁君之象也季夏之氣和則宫聲調)¶
律中黄鍾之宫¶
　(此句可削孔氏曰黄鍾候氣之管本位在子土無候/氣之法此是黄鍾之宫聲與中央土聲相應非候氣)¶
　(也賀瑒云黄鍾是十一月管何縁復應此月以土居/中故虚設律於其月實不用土寄王四季之末故從)¶
　(四時之管而不别候氣也澄按若是言宫聲與土應/則上文其音宫一句盡之矣何縁再出黄鍾律名此)¶
　(句於義不通/故曰可削)¶
其數五¶
<pb:KR1d0058_WYG_006-50b>¶
　(鄭氏曰土生數五成數十/但言五者土以生為本)¶
其味甘其臭香¶
　(鄭氏曰土之臭味也陸氏曰香牛膏也於春言所生/於秋言所尅於中央言其正且木在上燎之則焦在)¶
　(下浸之則朽於夏言焦春在/前也於冬言朽春在後也)¶
其祀中霤祭先心(霤力/又切)¶
　(鄭氏曰中霤猶中室地土主中央而神在室古者複/穴是以名室為霤祀中霤之禮設主於牖下乃制心)¶
　(及肺肝為爼其祭肉心肺肝各一它皆如祀户之禮/孔氏曰古者窟居隨地而造若平地則但累土為之)¶
　(謂之複言於地上重複為之也若髙地則鑿為坎謂/之穴其形皆如陶竈故詩曰陶復陶穴皆開其上取)¶
<pb:KR1d0058_WYG_006-51a>¶
　(明故雨霤之後世開牖象中霤之取明其地不當棟/而在室之中央因名室為中霤也喪禮云浴於中霤)¶
　(飯於牖下明中霤不關牖下也土五行之主故其神/在室之中央中霤所祭則土神也郊特牲云家主中)¶
　(霤開牖象霤故設主於廟室牖下五祀皆先席室之/奥此不言者前祀户注已備也此别設主當廟室牖)¶
　(内之下而北向也澄按夏祭先肺者謂先祭肺而次/祭心又祭肝也此先心者謂先祭心而次祭肺又祭)¶
　(肝也秋先肝者謂先祭肝而次祭肺又祭心也冬先/腎者謂先祭腎次祭脾又再祭脾也春先脾者謂先)¶
　(祭脾次祭腎又再祭腎也五時之祭所先不同諸家/以五行生尅求其義者皆鑿惟曰以四時之位五臟)¶
　(之上下次之者為得孔疏已載於春祭光脾之下今/借人身五臟上下之次明之肺最在上心次於肺亦)¶
　(在上故候肺心二脉皆在上部脾在中肝次於脾亦/在中故候脾肝二脉皆在中部腎最在下故候腎脉)¶
<pb:KR1d0058_WYG_006-51b>¶
　(在下部四時之位則夏至日近北極去地最髙肺之/位象之故夏祭先肺也夏之後曰漸南夏末比夏至)¶
　(之日㣲下心之位象之故中央土王之時祭先心也/秋分春分日在赤道平分天地之半而當其腰脾肝)¶
　(之位象之故春祭先脾秋祭先肝也冬至/日近南極最下腎之位象之故冬祭先腎)¶
○天子居大廟大室乗大路駕黄駵載黄旂衣黄衣服¶
黄玉食稷與牛其器圜以閎(圜于權切/閎音宏)¶
　(鄭氏曰大廟大室中央室也大路殷路也車如殷路/之制而飾之以黄稷五穀之長牛土畜也器圜者象)¶
　(土周布於四時閎讀如紘閎謂中寛象土含物澄曰/鄭注釋天子毎月所居皆以為大寝而以青陽為東)¶
　(堂明堂為南堂總章為西堂𤣥堂為北堂青陽之北/偏為左个南偏為右个盖以東面而言也明堂之東)¶
<pb:KR1d0058_WYG_006-52a>¶
　(偏為左个西偏為右个盖以南面而言也總章之南/偏為左个北偏為右个盖以西面而言也𤣥堂之西)¶
　(偏為左个東偏為右个盖以北面而言也朱子因之/又謂只是九室左个右个隨四時所嚮而易其名春)¶
　(居東室而東嚮則以北室之右為左个南室之左為/右个夏居南室而南嚮則以東室之右為左个西室)¶
　(之左為右个秋居西室而西嚮則以南室之右為左/个北室之左為右个冬居北室而北嚮則以西室之)¶
　(右為左个東室之左為右个澄竊謂大寢天子聴政/之所户牖之間設黼扆四時皆南面嚮明而治安得)¶
　(一月各居一處而春秋冬三時皆不南面者况冬寒/之時而北面尤不可居又南北偏東西偏其位不正)¶
　(非可聴政之所諸儒所說各殊皆於古制不合事宜/不通詳此記所謂居非言聴政乃每日釋服退息而)¶
　(居之時也按四時所居五處不同禮經别無它文惟/天子有五小寢是燕居之處月令所記或是取此而)¶
<pb:KR1d0058_WYG_006-52b>¶
　(其名異故使人惑也陳氏禮書云王大寢一在前小/寢五在後大寢聴政小寢燕息也五小寢一寢居中)¶
　(四寢居四角春居東北夏居東南秋居西南冬居西/北土王之月居中此說盖本孔氏曲禮疏若以孔陳)¶
　(之說釋月令天子各月之居則古制事宜兩不背戾/凡居五寢皆南面夏寢秋寢在中寢之前就中寢嚮)¶
　(前而言故二寢皆以東夾為左个西夾為右个冬寢/春寢在中寢之後就中寢嚮後而言故二寢皆以西)¶
　(夾為左个東夾為右个其左右二字如曲禮所謂客/入門而左大夫士出入君門由闑右並是以西為左)¶
　(東為右也此之大廟/大室則中寢之室也)¶
　　　右記季月土寄王之日凡二節¶
　禮記纂言卷六上¶
<pb:KR1d0058_WYG_006-53a>¶
欽定四庫全書¶
　禮記纂言卷六上　　　　　元　吳澄　撰¶
　　月令¶
　　(月令者記一年十二月所行之政令也古之王者/順隂陽運行之序每月行事各有不同古制不存)¶
　　(無可考證秦吕不韋集諸儒著吕氏春秋採摭古/制間雜秦法以為前十二篇之首章漢淮南王劉)¶
　　(安因之作時則訓記禮者又掇吕氏十二紀之首/章合為一篇名曰月令然先儒謂小戴禮記無此)¶
　　(一篇後漢馬融增入盖采合成篇/或在其前入載記中則自融始也)¶
孟春之月¶
<pb:KR1d0058_WYG_006-53b>¶
　(此謂立春後三十日也唐月令曰立春之日東風解/凍後五日蟄蟲始振後五日魚上冰雨水之日獺祭)¶
　(魚後五日鴻鴈来/後五日草木萌動)¶
日在營室昬參中旦尾中(參所/林切)¶
　(鄭氏曰日月會於娵訾而斗建寅之辰也孔氏曰三/統厯立春日在危十六度昬畢十度中去日八十九)¶
　(度正月中日在室十四度昬升二度中去日九十三/度元嘉厯立春日在危三度昬昴九度中正月中日)¶
　(在室一度昬觜觿一度中唐月令曰正月之節日在/虗昏昴中曉心中斗建寅位之初正月中氣日在危)¶
　(昬畢中曉尾中斗建寅位之中澄按月令所記日躔/中星盖吕不韋時如此前乎此後乎此俱各不同今)¶
　(存孔疏所載二厯及唐月令以見日躔中星之不一/定大槩七十餘年差一度以令厯比之月令度數相)¶
<pb:KR1d0058_WYG_006-54a>¶
　(去逾逺矣能推嵗/差法則能知之)¶
其日甲乙¶
　(甲乙者木干也立春以後七十二日木王用事故其/日屬甲乙天干有十地支有十二日月為陽而日者)¶
　(陽之陽也故天干謂之十日星辰為隂/而辰者隂之隂也故地支謂之十二辰)¶
其帝太皡其神句芒(大音泰後大史等類並/同句古矦切芒音亾)¶
　(鄭氏曰此蒼精之君木官之臣自古以来著徳立功/者也大皡宓戱氏句芒少皡氏之子曰重為木官孔)¶
　(氏曰大皡句芒二人生時木王主春立徳立功及其/死後春祀之時則祀之也陳氏曰迎青帝則配以大)¶
　(皡迎赤帝則配以炎帝配以大皡則從以句芒配以/炎帝則從以祝融以至中央秋冬之禮類皆如此蓋)¶
<pb:KR1d0058_WYG_006-54b>¶
　(五帝以徳五神以功徳則究其所乗之勢/而本之也功則推其所職之事而歸之也)¶
其蟲鱗¶
　(東方角亢氏房心尾箕七宿有龍之象故凡動物之/有鱗者屬木馬氏曰蒼龍木屬也其類為鱗故春則)¶
　(其蟲鱗朱鳥火屬也其類為羽故夏則其蟲羽人土/屬也其類為倮故中央則其蟲倮白虎金屬也其類)¶
　(為毛故秋則其蟲毛𤣥武水屬/也其類為介故冬則其蟲介)¶
其音角¶
　(鄭氏曰謂樂器之聲也三分羽益一以生角角數六/十四屬木者以其清濁中民象也春氣和則角聲調)¶
　(凡聲尊卑取象五行數多者濁數少者清大不過宫/細不過羽孔氏曰不云其聲而云其音者單出曰聲)¶
<pb:KR1d0058_WYG_006-55a>¶
　(雜比曰音音則樂曲也以春時/調和樂以角為主故云其音角)¶
律中大簇(中去聲簇/七豆切)¶
　(鄭氏曰律候氣之管以銅為之中猶應也大簇者林/鍾之所生三分益一律長八寸凡律空圍九分孟春)¶
　(氣至則大簇之律應應謂吹灰也孔氏曰上從其日/甲乙下終其祀户皆緫主三月一時之事此律中大)¶
　(簇惟主正月之氣宜與東風觧凍相連必在於此時/者角是春時之音律審正月之氣音由氣成以其音)¶
　(氣相須故律角同處正月之時候氣飛灰應於大簇/之管又計大簇管數倍而更半鑄之為鍾名曰大簇)¶
　(之鍾律在於前鍾生於後蔡氏以為大簇鍾名/先有其鍾後有其律言律中此大簇之鍾非也)¶
其數八¶
<pb:KR1d0058_WYG_006-55b>¶
　(鄭氏曰木生數三成數/八但言八者舉其成數)¶
其味酸其臭羶(羶失/然切)¶
　(鄭氏曰木之臭味也孔氏曰通於鼻者謂之臭在口/者謂之味臭則氣也木味酸者木實酸凡草木所生)¶
　(其氣/羶也)¶
其祀户祭先脾¶
　(鄭氏曰春陽氣出祀之於户内陽也凡祭五祀於廟/用特牲有主有尸皆先設席於奥祀尸之禮南面設)¶
　(主於戸内之西乃制脾及腎為俎奠于主北又設盛/于爼西祭黍稷祭肉祭醴皆三祭肉脾一腎再既祭)¶
　(徹之更陳鼎爼設饌于筵前迎尸略如祭宗廟之儀/孔氏曰祭户之時脾腎俱有但先用脾以祭爾所以)¶
<pb:KR1d0058_WYG_006-56a>¶
　(春位當脾者牲立南首肺最在前而當夏腎最在後/而當冬從冬稍前而當春從腎稍前而當脾故春位)¶
　(當脾從夏稍却而當秋從肺稍却而當心故中央主/心從心稍却而當肝故秋位主肝此直據牲之五臟)¶
　(而當春夏秋冬之位若五行所主五臓則不然自孟/春之月至其日甲乙天事略竟先奉天然後立帝立)¶
　(帝然後言佐言佐然後列昆蟲之别物有形可見然/後音聲可聞故陳音有音然後清濁可聴故言鍾律)¶
　(鈞聲可以章故陳酸羶之屬羣品已著五行為用/於人然後宗而祀之故陳五祀此記事之次也)¶
○東風解凍蟄蟲始振魚上氷獺祭魚鴻鴈来(上上聲/後以意)¶
(求/)¶
　(鄭氏曰皆記時候也振動也夏小正正月啓蟄魚陟/負氷漢始亦以驚蟄為正月中此時魚肥美獺将食)¶
<pb:KR1d0058_WYG_006-56b>¶
　(之先以祭也鴈自南方来将北反其居方氏曰凍結/於重隂堅栗之時東風蓋𤼵散之氣也東風既解凍)¶
　(則物之藏於宻者起而振潛於深者躍而上矣故蟄/蟲始振魚上氷也孔氏曰漢始以驚蟄為正月中雨)¶
　(水為二月節漢末劉歆作三統厯時改雨水為正月/中驚蟄為二月節今厯以清明為三月節穀雨為三)¶
　(月中三統厯三月節穀雨清明中餘皆同季冬鴈/北鄉據其從南始北正月来至中國故云鴻鴈来)¶
○天子居青陽左个乗鸞路駕倉龍載青旂衣青衣服¶
倉玊食麥與羊其器䟽以達(載音戴上衣字/去聲後並同)¶
　(鄭氏曰皆所以順時氣也青陽左个大寢東堂北偏/鸞路有虞氏之車有鸞和之節而飾之以青春言鸞)¶
　(冬夏言色互文馬八尺以上為龍凡所服玉謂冠飾/及所佩者之衝璜也麥實有孚甲屬木羊火畜也時)¶
<pb:KR1d0058_WYG_006-57a>¶
　(尚寒食之以安性也器䟽者刻鏤之象物當貫土而/出也凡此車馬衣服皆非周制周禮朝祀戎獵車服)¶
　(各以其事不以四時為異孔氏曰麥實有孚甲屬木/黍秀舒散屬火麻實有文理屬金菽實孚甲堅合屬)¶
　(水稷五榖之長屬土春時尚寒故食火畜以助之夏/食菽與鷄者以氣尤熱水能克火木能抑土故食北)¶
　(方之穀與東方之牲以減其熱氣秋氣既凉又将向/寒不有其害故食當方之榖牲也冬氣極寒故食火)¶
　(穀以減寒寒勝於熱故食當方之牲項氏曰麥自苗/至實皆在春時故春三月食麥與羊菽自種至實皆)¶
　(在夏時故夏三月食菽與鷄稷專受土氣故中央之/月食稷與牛皆土類也黍兼受水氣故冬之三月食)¶
　(黍與彘皆水類也孟秋嘗稷仲秋嘗麻季秋嘗稻獨/食犬與麻者百榖皆成獨取其中氣者食之也春羊)¶
　(夏雞與周禮春官奉雞夏官奉羊相反者彼取官事/之宜此以氣類分也方氏曰春木王之時食麥與羊)¶
<pb:KR1d0058_WYG_006-57b>¶
　(是時之所生也以麥火穀而羊火畜也夏火王之時/而食鷄者是物之所生也以雞木畜也秋金王之時)¶
　(而食麻冬水王之時而食黍是時之所勝以麻木榖/而黍火穀也夏食菽者是物之所勝以菽水穀也中)¶
　(央土則食稷與牛秋食犬冬食彘是時物之類以稷/土穀牛土畜犬金畜彘水畜也所生者所以相繼所)¶
　(勝者所以相治同類者所以相合故能使四時之氣/不戾五臟之疾不生焉春主發散故其器䟽以達蓋)¶
　(䟽則散達則發也夏主長大故其器髙以粗蓋髙則/長粗則大也秋主刻制故其器廉以深蓋廉則制深)¶
　(則刻也冬主受藏故其器閎以奄蓋閎則受奄則藏/也中央土其器圜以閎者圜若物由是以周旋閎若)¶
　(物由是以出入萬物周旋出入於土者也澄按所食/榖之配五行諸家說各不同未明孰是故兼存之馬)¶
　(氏曰王者鄉明而治故謂其堂曰明堂而此曰春居/青陽夏居明堂秋居緫章冬居𤣥堂又裂為大廟左)¶
<pb:KR1d0058_WYG_006-58a>¶
　(右个以配十有二月為大室以配中央則非古也古/者天子以玉路祀以金路賔以象路朝以草路即戎)¶
　(以木路田而此曰春乗鸞路夏乗朱路中央乗大路/秋乗戎路冬乗𤣥路則非古也古者天子之馬六種)¶
　(凡十有二閑曰種曰戎曰齊曰道曰田曰駑朝祭毛/之軍旅物之而此曰春駕倉龍夏駕赤駵中央駕黄)¶
　(駵秋駕白駱冬駕鐵驪則非古也古者天子之旂大/常象天大旂象春大赤象夏大白象秋大麾象冬以)¶
　(五路序而載焉其道車則載旞其遊車則載旌而此/曰春載青旂夏載赤旂中央載黄旂秋載白旂冬載)¶
　(𤣥旂則非古也古者天子之服祀天帝以大裘饗先/王以衮饗先公饗射以鷩祀四望山川以毳祭社稷)¶
　(五祀以絺羣小祀以𤣥六服異章而𤣥衣纁裳也而/此曰春衣青夏衣赤中央衣黄秋衣白冬衣黒則非)¶
　(古也古者天子之玉搢則大圭執則鎮圭佩之衝璜/琚瑀皆白玉也冕旒弁之&KR0722;皆五采也而此曰春服)¶
<pb:KR1d0058_WYG_006-58b>¶
　(倉玉夏服赤玉中央服黄玉秋服白玉冬服𤣥玉則/非古也古者天子之膳春以牛膏養脾夏以犬膏養)¶
　(肺秋以雞膏養肝冬以羊膏養心而膳食牛宜稌羊/宜黍豕宜稷犬宜粱而此曰春食麥與羊夏食菽與)¶
　(雞中央食稷與牛秋食麻與犬冬食黍與彘則非古/也古者天子之器方圜多少髙下廣深皆有度數而)¶
　(義存乎其間以義制器則既有方矣何可易哉而此/曰春䟽以達夏髙以粗中央圜以閎秋廉以深冬閎)¶
　(以奄則非古也古者周人以玉作六器禮天地四方/而牲幣各放其色豈後儒因是以曼衍而為此說乎)¶
　(或者吕不韋将以是始作秦制而不克用乎意先王/所以順四時而奉天者蓋有道矣豈弊弊焉於車旂)¶
　(器服之/間為哉)¶
○是月也以立春先立春三日大史謁之天子曰某日¶
<pb:KR1d0058_WYG_006-59a>¶
立春盛徳在木天子乃齊立春之日天子親帥三公九¶
卿諸侯大夫以迎春於東郊還反賞公卿諸侯大夫於¶
朝(先去聲齊側皆切/後同還音旋後同)¶
　(鄭氏曰大史禮官之屬掌正嵗年以序事謁告也迎/春祭蒼帝於東郊之兆也王居明堂禮曰出十五里)¶
　(迎嵗周近郊五十里賞謂顯賜有功徳者朝大寢門/外孔氏曰立春為正月節有在十二月之時云是月)¶
　(者謂是月之氣不謂是月之日也凢言是月者若事/相連接則因前是月不别起文若别事異端則更云)¶
　(是月他皆倣此周法五時迎氣皆前期十日而齊散/齊七日致齊三日秦法簡省故三日散齊二日致齊)¶
　(一日也天以覆蓋生民為徳春則為生天之生育盛/徳在於木位故云盛徳在木也立春立秋帥三公九)¶
<pb:KR1d0058_WYG_006-59b>¶
　(卿諸侯大夫立夏立冬不云諸侯文不備也天子有/三朝一是燕朝在路寢二是治朝則此路寝門外應)¶
　(門之内以其賞賜公卿大夫宜在治事之朝故也三/是外朝在庫門之外皐門之内大詢衆庶聴斷罪人)¶
　(之處也此云賞公卿諸侯大夫孟夏云還反行賞封/諸侯慶賜遂行孟秋云賞軍帥武人孟冬云賞死事)¶
　(恤孤寡四時所賞不同者庾云順時氣也春陽氣始/著仁澤之時故賞朝臣及諸侯至夏陽氣尤盛故慶)¶
　(賜轉廣秋隂氣始凝故賞軍帥及武人至冬隂氣尤/盛故賞死事者及其妻子也方氏曰古者賞以春夏)¶
　(刑以秋冬此則四時皆賞何也蓋春夏非不刑也特/順陽義故以賞為主爾秋冬非不賞也特順隂義故)¶
　(以刑為主爾此則喜其氣之/至故皆行賞以飾其喜爾)¶
命相布徳和令行慶施惠下及兆民慶賜遂行毋有不¶
<pb:KR1d0058_WYG_006-60a>¶
當(相去聲後同毋/音無當去聲)¶
　(鄭氏曰相謂三公相王之事也徳謂善教也令謂時/禁也慶謂休其善也惠謂恤其不足也天子曰兆民)¶
　(遂猶逹也言使當得者皆得得者無非其人方氏曰/徳令慶惠出乎君然欲布和行施以下及故特命相)¶
　(也徳貴乎宣利故曰布令貴乎無乖故曰和慶則必/致用故曰行惠則必有與故曰施慶賜者行慶而賜)¶
　(之也慶主禮賜主物前言行慶則禮而已此言慶賜/又及於物也遂言行之而無壅也毋有不當則又惡)¶
　(夫妄予以傷費焉此與孟夏皆言慶賜遂行而秋冬/則不言者賜以春夏故也於春則繼之以毋有不當)¶
　(於夏則繼之以無不欣說者蓋慶賜所以飾喜/必能毋有不當然後人無不欣恱焉亦互相備)¶
乃命大史守典奉法司天日月星辰之行宿離不貸毋¶
<pb:KR1d0058_WYG_006-60b>¶
失經紀以初為常(宿音夙離去聲又/平聲貸吐得切)¶
　(鄭氏曰典六典法八法也經紀謂天文進退度數方/氏曰在人之六典八法在天之日月星辰莫不存乎)¶
　(書故以是命大史日循星以進退月應日以死生星/者日所舍辰者星所次即堯典所言厯象日月星辰)¶
　(也宿言宿於此離言離於彼日月星辰之宿離有定/數不可貸貸則司天者之過矣邱氏曰星謂二十八)¶
　(宿辰謂日月之舍宿留止離經歴詩云月離于畢大/史歴候日月星辰所留止經歴無令差貸也胡氏曰)¶
　(宿謂所居之次天文志云填星居宿其國福厚又云/五星所聚宿其國王陸氏曰蔡邕云宿者日所在離)¶
　(者月所歴孔氏曰天文進退度數當推勘考校若推/歩不明筭厯失所遲疾不依其度進退或失其常是)¶
　(失經紀初謂舊来所法常須遵奉以為常行故云以/初為常澄曰宿謂所居離謂所麗日月所居所麗在)¶
<pb:KR1d0058_WYG_006-61a>¶
　(何辰何星之第㡬度推筭不可差貸毋令失其所躔/次之經紀初謂初始常謂不變當依初始以来筭厯)¶
　(之法而不/改變也)¶
○是月也天子乃以元日祈穀于上帝乃擇元辰天子¶
親載耒耜措之于參保介之御間帥三公九卿諸侯大¶
夫躬耕帝籍天子三推三公五推卿諸侯九推反執爵¶
于大寢三公九卿諸侯大夫皆御命曰勞酒(籍在亦切/推出佳吐)¶
(回二切/勞去聲)¶
　(鄭氏曰謂以上辛郊祭天也春秋傳曰夫郊祀后稷/以祈農事是故啓蟄而郊郊而後耕元辰蓋郊後吉)¶
<pb:KR1d0058_WYG_006-61b>¶
　(辰也耒耜之上曲也保介車右也置耒於車右與御/者之間人君之車必使勇士衣甲居右而參乗備非)¶
　(常也介甲也帝籍為天神借民力所治之田也既耕/而宴飲以勞羣臣也大寝路寝御侍也孔氏曰甲乙)¶
　(丙丁等謂之日郊用辛故云元日子丑寅夘等謂之/辰耕用亥故云元辰隂陽式法正月亥為天倉以其)¶
　(耕事故用天倉也王耕一發公三發卿九發大夫二/十七發不云士者士賤不與耕也執爵于大寝耕後)¶
　(行燕禮以勞羣臣也按上迎春行賞於路寝門外正/朝此耕籍勞羣臣於路寝者爵當公事與衆共之故)¶
　(在正朝燕勞私禮主於歡心故在路寝澄曰參保介/謂車右也參謂參乗保謂䕶衛介謂甲士也措耒耜)¶
　(于參保介及御者二人之間而曰參保介之御其立/文猶書立政言有司及牧夫而曰惟有司之牧夫也)¶
○是月也天氣下降地氣上騰天地和同草木萌動王¶
<pb:KR1d0058_WYG_006-62a>¶
命布農事命田舍東郊皆修封疆審端經術善相丘陵¶
阪險原隰土地所宜五穀所殖以教道民必躬親之田¶
事既飭先定凖直農乃不惑(經音徑/術音遂)¶
　(天在上而其氣降下地在下而其氣騰上是天地之/氣兩相和同交而為泰和同謂不乖異也故草木萌)¶
　(生𤼵動於其時鄭氏曰此陽氣蒸逹可耕之候也農/書曰土上冒橛陳根可㧞耕者急𤼵田謂田畯主農)¶
　(之官也舍東郊順時氣而居以命其事也封疆田首/之分職術周禮作遂夫間有遂遂上有徑遂小溝也)¶
　(步道曰徑相視也田事既飭以下說所以命田舍東/郊之意也凖直謂封疆徑遂也孔氏曰天地之氣即)¶
　(隂陽也陽氣之升從十一月始至四月六陽皆升六/隂皆伏五月六隂初升至十月六隂皆升六陽皆伏)¶
<pb:KR1d0058_WYG_006-62b>¶
　(天氣下降地氣上騰五月至十月也地氣下降天氣/上騰十一月至四月也今正月言天氣下降地氣上)¶
　(騰者盖正月三陽生而成乾在坤體之下天居地下/故云天氣下降地氣上騰也七月三隂生而成坤在)¶
　(乾體之下上天下地是地氣在下天氣在上故正月/為泰天地交通七月為否天地隔塞十月云地氣下)¶
　(降天氣上騰者以十月純隂用事六陽退盡也春氣/既和王命羣官分布檢校農事以其耕作嵗時之氣)¶
　(起於東方故令田畯舍國之東郊以命其事其諸侯/都邑田畯各舍國之東郊也封疆則九夫為井四井)¶
　(為邑各有封境界域部分職事也術遂聲相近遂廣/深二尺徑容牛馬田畯舍於郊令農夫皆修理地之)¶
　(封疆審正田之徑路及溝洫田事既飭正又先定凖/直凖謂平均直謂繩墨封疆有界限徑遂有濶狹皆)¶
　(先平均正直之農乃不疑惑也方氏曰髙謂之丘平/而可陵謂之陵陂而不平者為阪水之所行者為險)¶
<pb:KR1d0058_WYG_006-63a>¶
　(廣而平者為原下而濕者為隰非時脩則不足以盡/其利故丘陵阪險原隰不可以不相土地所宜者所)¶
　(宜之物也若山林之宜早川澤之宜櫜是矣五榖所/殖者所殖之土也若黍之利髙燥稌之利下濕是矣)¶
　(既曰土又曰地者蓋土則地之體地則土之名故周/官大司徒言五地而又言十有二土者以此馬氏曰)¶
　(土地所宜五榖所殖使農官涖而教道焉自我所行/之謂躬與彼有事之謂親故曰以教𨗳民必躬親之)¶
　(分地職奠地守使各適其平之謂凖各得其正之謂/直田事既飭而先定凖直與民由之農之所以不惑)¶
　(也/)¶
○是月也命樂正入學習舞¶
　(鄭氏曰習舞為仲春将釋菜胡氏曰以春陽動舞動/容也鄭謂為仲春将釋菜按文王世子云釋菜不舞)¶
<pb:KR1d0058_WYG_006-63b>¶
　(則釋菜不為舞也下云仲春習舞釋菜又大胥春入/學舍菜合舞釋菜習舞不同二者各是一事故月令)¶
　(先習舞大胥先舍菜陳氏曰周官大胥以春之時合/舞以秋之時合聲文王世子以秋冬學羽籥春夏學)¶
　(干戈而月令季春大合吹孟夏習/合禮樂仲夏脩樂器蓋秦制也)¶
乃修祭典命祀山林川澤犧牲毋用牝禁止伐木毋覆¶
巢毋殺孩蟲胎夭飛鳥毋麛毋卵毋聚大衆毋置城郭¶
掩骼埋胔(覆芳服切夭烏老切麛/音迷骼音格胔才賜切)¶
　(鄭氏曰脩祭典重祭禮嵗始省録也毋用牝為傷妊/生之類禁止伐木盛徳所在也自覆巢至麛卵為傷)¶
　(萌幼之類聚衆置城郭為妨農之始骨枯曰骼肉腐/曰胔掩埋為死氣逆生也孔氏曰山林川澤其祀既)¶
<pb:KR1d0058_WYG_006-64a>¶
　(卑餘月牲皆用牝惟此月不用為傷妊也若天地宗/廟大祭雖非正月皆不用牝禁謂禁其欲伐止謂止)¶
　(其已伐者此伐木在山中或在禁障之處十月許人/採取正月則禁止之若國家随時所須以為財用者)¶
　(雖非冬月亦得取之毋覆巢至毋卵餘月皆然因初/春始生之時故設戒也若夭鳥之巢則覆之然此月)¶
　(亦禁胎謂在腹中未出夭謂生而已出者飛鳥謂初/飛之鳥麛卵四時皆禁但於此月尤甚若須薦獻亦)¶
　(得取之胔骨之尚有肉者及禽獸之骨皆是掩埋互/言爾方氏曰祭典古所有也特因嵗之更始乃脩之)¶
　(祀不止於山林川澤然止以是為言者蓋天地宗廟/之祭非春亦未嘗用牝故也上言祭典下言命祀亦)¶
　(互相備禁止伐木禁以法言止以事言也孩蟲言蟲/未成如孩者飛鳥則鳥之習飛者毋覆巢胎夭麛卵)¶
　(凡此所以遂其生育之牲也馬氏曰命祀山林川澤/百物之所自生也毋聚大衆毋置城郭為其害耕事)¶
<pb:KR1d0058_WYG_006-64b>¶
　(也掩骼埋胔則推其所愛/於其生者以及其死者也)¶
○是月也不可以稱兵稱兵必天殃兵戎不起不可從¶
我始毋變天之道毋絶地之理毋亂人之紀¶
　(鄭氏曰逆生氣故必天殃兵戎為客不利主人則可/故不可從我始變天道謂以隂政犯陽絶地理謂易)¶
　(剛柔之宜亂人紀謂仁之時而舉義事也孔氏曰起/兵伐人者謂之客敵来禦捍者謂之主兵戎不合興)¶
　(起之時不可從我而始我謂主人也主人既不先起/兵彼来伐我我不得不應天云道地云理人云紀互)¶
　(辭也方氏曰稱兵舉兵也曰兵又曰戎者兵以器言/戎以事言道有常也故曰毋變理可通也故曰毋絶)¶
　(紀欲定也故曰毋亂是道也古今所同/不必孟春也特以一嵗之首故言之爾)¶
<pb:KR1d0058_WYG_006-65a>¶
○孟春行夏令則雨水不時草木蚤落國時有恐行秋¶
令則其民大疫猋風暴雨緫至藜莠蓬蒿並興行冬令¶
則水潦為敗雪霜大摯首種不入(蚤音早猋必/遥切種上聲)¶
　(鄭氏曰行夏令已之氣乗之也草木早落生日促也/國有恐以火訛相驚行秋令申之氣乗之也七月始)¶
　(殺回風為猋藜莠蓬蒿並興生氣亂惡物茂也行冬/令亥之氣乗之也首種為稷孔氏曰凡孟春失令則)¶
　(三時孟月之氣乗之仲季月失令則仲季月之氣乗/之所以然者以同為孟仲季氣情相通也如其不和)¶
　(則迭相乗入雨水不時謂雨少不得應時已来乗寅/四月純陽用事故雨少已為火寅為天漢之津火畏)¶
　(水終不来但訛言以火相恐動爾七月建申隂氣始/殺殺氣乗寅故人多大疫寅為風申為雨兩相衝破)¶
<pb:KR1d0058_WYG_006-65b>¶
　(風被逆故為猋風雨被逆故為暴雨陸氏曰草木蚤/落以長養之早故彫落亦早緫至同時也藜莠蓬蒿)¶
　(秋草也並興皆生也不入非不孰也孰而不入澄曰/亥屬水亥氣乗隂故水潦為敗雪霜冬之盛隂摯與)¶
　(至同冬隂勝春陽故雪霜大至諸穀稷最先種春/寒傷其種故不收成入謂收成而入于倉廪也)¶
　　　右記孟春凡十節¶
仲春之月¶
　(此謂驚蟄後三十日也唐月令曰驚蟄之日桃始華/後五日倉庚鳴後五日鷹化為鳩春分之日𤣥鳥至)¶
　(後五日雷乃發/聲後五日始電)¶
日在奎昬弧中旦建星中(奎苦/圭切)¶
<pb:KR1d0058_WYG_006-66a>¶
　(鄭氏曰日月㑹於降婁而斗建夘之辰也弧在輿鬼/南建星在斗上孔氏曰三統厯二月節日在奎五度)¶
　(昬井二十二度中去日九十七度旦斗五度中春分/日在婁四度昬栁五度中去日一百二度旦斗十六)¶
　(度中元嘉厯二月節日在壁一度昬井十度中旦箕/四度中春分日在奎七度昬東井三十度中旦斗四)¶
　(度中餘月昬旦中星皆舉二十八宿此弧中建星中/獨非二十八宿者由弧星近井建星近斗井有三十)¶
　(三度斗有二十六度其度寛不知的故舉弧星建星/也唐月令曰二月之節日在營室昬東井中曉箕中)¶
　(斗建夘位之初二月中氣日在奎昬/東井中曉南斗中斗建夘位之中)¶
其日甲乙其帝大皡其神句芒其蟲鱗其音角律中夾¶
鍾其數八其味酸其臭羶其祀户祭先脾¶
<pb:KR1d0058_WYG_006-66b>¶
　(鄭氏曰夾鍾者夷則之所生三分益一律長七寸二/千一百八十七分寸之千七十五仲春氣至則夾鍾)¶
　(之律/應)¶
○始雨水桃始華倉庚鳴鷹化為鳩¶
　(鄭氏曰皆記時候也倉庚鸝黄也孔氏曰漢初以雨/水為三月節後改驚蟄為二月節方氏曰自上而下)¶
　(者皆曰雨然北風凍之則凝而為雪東風觧之則散/而為水孟春東風既觧凍矣仲春於是始雨水馬氏)¶
　(曰始雨水則隂陽交而成和矣澄按詩云桃之夭夭/灼灼其華二月昬姻之時也又云春日載陽有鳴倉)¶
　(庚二月蠶将生之時也陸氏曰桃始華言始穉之也/鷹化為鳩陽氣蒸變含血使鷙者能仁候之著者也)¶
○天子居青陽大廟乗鸞路駕倉龍載青旂衣青衣服¶
<pb:KR1d0058_WYG_006-67a>¶
倉玉食麥與羊其器䟽以達¶
　(鄭氏曰青陽大/廟東堂大室)¶
○是月也安萌牙養幼少存諸孤擇元日命民社命有¶
司省囹圄去桎梏毋肆掠止獄訟(少去聲省所景切/去上聲掠音亮)¶
　(鄭氏曰安養存助生氣也社后土也使民祀焉日用/甲省減也囹圄所以禁守繋者桎梏械也肆謂死刑)¶
　(暴尸也掠謂捶治人皆順陽寛也馬氏曰植物始茁/為萌浸長為牙動物始生為幼未壮為少植物欲其)¶
　(無踐履故曰安動物欲其無殄滅故曰養孤者天民/之窮欲其無夭絶故曰存孔氏曰后土謂五官之后)¶
　(土即社神也句龍配社之神又為后土之官郊特牲/云祀社用甲用日之始召誥戊午社于新邑乃用戊)¶
<pb:KR1d0058_WYG_006-67b>¶
　(者周公告營洛邑非常祭也囹牢也圄止也所以止/出入罪人所舍皆獄也周曰圜土殷曰羑里夏曰均)¶
　(臺秦曰囹圄漢曰若盧肆陳也謂陳尸而暴之然春/陽既動理無殺人何得更有死尸蓋是大逆罪甚容)¶
　(得春時殺之殺則埋之禁其陳肆應氏曰肆縱也肆/掠謂肆意笞箠也蓋雖輕刑不敢縱意也肆固為暴)¶
　(尸之刑而與掠並言則輕重不倫/且桎梏猶欲去之而况敢暴尸乎)¶
○是月也𤣥鳥至至之日以大牢祠于髙禖天子親徃¶
后妃帥九嬪御乃禮天子所御帶以弓韣授以弓矢于¶
髙禖之前(禖音梅/韣音獨)¶
　(鄭氏曰𤣥鳥燕也燕以施生時来巢人堂宇而孚乳/嫁娶之象也媒氏之官以為候髙辛氏之世𤣥鳥遺)¶
<pb:KR1d0058_WYG_006-68a>¶
　(卵娀簡吞之而生契後王以為媒官嘉祥而立其祠/焉變媒言禖神之也周禮天子有夫人有九嬪有世)¶
　(婦有女御獨云九嬪舉中言也御謂從徃侍祠天子/所御謂今有娠者於祠大祝酌酒飲於髙媒之庭以)¶
　(神惠顯之也帶以弓韣授以弓矢求男之祥也王居/明堂禮曰帶以弓韣禮之禖下其子必得天材方氏)¶
　(曰九嬪御者九嬪與九御也御即女御女御八十一/人毎九人則屬一嬪故謂之九御言九嬪則包夫人)¶
　(言九御則包世婦天子所御謂御而幸之者禮謂酌/之以酒也射者男子之事弓矢者男子之祥也男子)¶
　(生而縣弧以此韣則弓衣也帶以弓韣示其有/能受之資也授以弓矢予之以所求之祥也)¶
○是月也日夜分雷乃發聲始電蟄蟲咸動啓戸始出¶
先雷三日奮木鐸以令兆民曰雷將發聲有不戒其容¶
<pb:KR1d0058_WYG_006-68b>¶
止者生子不備必有凶災¶
　(鄭氏曰發聲發猶出也主戒婦人有娠者也容止猶/動靜孔氏曰日夜分謂晝夜各五十刻據日出入為)¶
　(限雷是陽氣之聲将上與隂相衝季冬雷在地下則/雉應而雊孟春動於地之上則蟄蟲應而振出至此)¶
　(升而動於天之下其聲發揚也以雷出有漸故曰乃/云始電者電是陽光陽㣲則光不見此月陽氣漸盛)¶
　(以擊於隂其光乃見故云始電户謂穴也蟲發所蟄/之穴蟄早者孟春乃出則左傳啓蟄而郊是也蟄晚)¶
　(者二月始出故此云蟄蟲咸動玉藻云迅雷甚雨則/必變雖夜必興衣服冠而坐所以畏天威也小人不)¶
　(畏天威懈慢䙝瀆或至夫婦交接君子制法不可指/斥言之故曰有不戒其容止者言此時夫婦交接生)¶
　(子支節性情必不備其父母必有災也澄曰先雷謂/於雷未發聲之前而振鐸以令使民咸知雷之将發)¶
<pb:KR1d0058_WYG_006-69a>¶
　(聲也心主於敬則雖驟聞威震不至失常若不戒慎/其容止於雷未發聲之前使心有所主娠婦将生子)¶
　(而不豫加警惕以備則生子之際忽值震驚一時怖/畏或致駭亂神氣害於産乳因而䘮生者有矣故曰)¶
　(凶災鄭註所謂主戒婦人有娠者蓋若此孔䟽之言/雖善乃君子敬身之道或非本文之意故今明之)¶
日夜分則同度量鈞衡石角斗甬正權概(甬音勇概/古代切)¶
　(鄭氏曰因晝夜等而平當平也同角正皆謂平之也/丈尺曰度斗斛曰量三十斤曰鈞稱上曰衡百二十)¶
　(斤曰石甬今斛也稱錘曰權概平斗斛者澄曰鈞亦/謂均平之也非三十斤為鈞之鈞同鈞角正四字共)¶
　(一義角如角力之角謂比較其大小也度之度長短/者有五分寸尺丈引也量之量多寡者有五龠合升)¶
　(斗斛也衡之稱輕重者有五銖兩斤鈞石也衡之下/但言石於五者之中舉其至重者言也上曰量下又)¶
<pb:KR1d0058_WYG_006-69b>¶
　(日斗甬者先緫言其器後析言其名也權者衡之用/概者量之用唯度既不析其名又不言其用者度自)¶
　(用而無為/之用者也)¶
○是月也耕者少舍乃修闔扇寢廟畢備毋作大事以¶
妨農之事¶
　(鄭氏曰舍猶止也因蟄蟲啓户耕事少間而治門户/也用木曰闔用竹葦曰扇畢猶皆也凡廟前曰廟後)¶
　(曰寝大事兵役之屬孔氏曰廟在前是接神之處寝/在後衣冠所藏之處廟制有東西廂有序寝制唯室)¶
　(而已馬氏曰耕者少舍乃脩闔扇亦啓其向之塞闢/其户之墐者而已寢廟畢備則以其所以養人者事)¶
　(神也方氏曰方春東作之時不可以久妨故以少為/言焉大事非若闔扇之小事則於農事有所妨矣故)¶
<pb:KR1d0058_WYG_006-70a>¶
　(制之使毋澄曰闔扇人所居也寝廟神所居也脩闔/扇而繼之以寝廟畢備不敢勤於人而慢於神也畢)¶
　(備者無一不周完之謂然耕者皆庶人不當有廟或/疑是大夫士家因農事之少間而資其力以葺其家)¶
　(與然當春為此雖功役省/易亦不知其合古制否也)¶
○是月也毋竭川澤毋漉陂池毋焚山林(漉音/鹿)¶
　(鄭氏曰順陽養物也畜水曰陂穿地通水曰池方氏/曰川澤之物非竭其水則不可以盡取故於川澤曰)¶
　(竭陂池之物漉之以網罟則可以盡之矣故於陂池/曰漉毋竭川澤毋漉陂池主漁者言之也毋焚山林)¶
　(主田者言之也凡/此皆所以遂生物)¶
天子乃鮮羔開冰先薦寢廟(鮮音/獻)¶
<pb:KR1d0058_WYG_006-70b>¶
　(鄭氏曰鮮當為獻聲之誤也獻羔謂祭司寒也祭司/寒而出冰薦於宗廟乃後賦之春秋傳曰古者日在)¶
　(北陸而藏冰西陸朝覿而出之其藏冰也深山窮谷/涸隂沍寒於是乎取之其出之也朝之禄位賔食喪)¶
　(祭於是乎用之其藏之也黒牡秬黍以享司寒其出/之也桃弧棘矢以除其災其出入也時食肉之禄冰)¶
　(皆與焉大夫命婦䘮浴用冰祭寒而藏之獻羔而啓/之公始用之火出而畢賦自命夫命婦至于老疾無)¶
　(不受冰孔氏曰畢賦者應是得冰之人無問尊卑盡/賦與之陳氏曰月令四時新物皆先薦寝廟盖有寝)¶
　(者薦於寢無寢者薦於廟非謂薦止於寝也月令雜/記秦禮秦出寝於陵則月令所謂寝廟者豈廟後之)¶
　(寢乎古者掌廟有守祧掌寢有𨽻僕方氏曰王者七/廟而周官𨽻僕止掌五寢者二祧將毁先除其寢去)¶
　(事有漸/故也)¶
<pb:KR1d0058_WYG_006-71a>¶
上丁命樂正習舞釋菜天子乃帥三公九卿諸侯大夫¶
親徃視之仲丁又命樂正入學習樂¶
　(鄭氏曰樂正樂官之長也命習舞者順萬物始出地/鼔舞也将舞必釋菜於先師以禮之夏小正曰丁亥)¶
　(萬用入學親往視之順時逹物也仲丁習樂者習歌/與八音為季春将合樂也孔氏曰孟春習舞仲春又)¶
　(習舞皆以春陽既動萬物出地王者習舞所以應之/此習舞與大胥春入學舍菜合舞一也孟春習之至)¶
　(仲春習而合之是春秋常所合樂非為季春而習舞/也孟春習舞及仲春習舞仲丁習樂并季春合樂皆)¶
　(在大學仲春釋菜合舞季春/大合樂皆天子親徃餘則不)¶
○是月也祀不用犧牲用圭璧更皮幣(更平/聲)¶
<pb:KR1d0058_WYG_006-71b>¶
　(鄭氏曰為季春将選而合騰之也更猶易也當祀者/古以玉帛而已孔氏曰以季春将騰合牝牡不用殺)¶
　(其犧牲其應祀之時圭璧更易此犧牲非但用圭璧/更易又用皮幣以更之此謂祈禱小祀若大祀則依)¶
　(常法大牢祀髙禖是也澄曰言是月有祈禱之小祀/不用犧牲不忍殺物故也當祀者但用圭璧而已亦)¶
　(或更之皮幣更者謂以之易/犧牲也而馬氏則曰非古也)¶
○仲春行秋令則其國大水寒氣緫至寇戎來征行冬¶
令則陽氣不勝麥乃不孰民多相掠行夏令則國乃大¶
旱煖氣早來蟲螟為害(掠音/略)¶
　(鄭氏曰大水寒氣酉之氣乗之也八月宿直昴畢畢/好雨寇戎来征金氣動畢又為邊兵也陽氣不勝麥)¶
<pb:KR1d0058_WYG_006-72a>¶
　(乃不孰子之氣乗之也十一月為大隂民相掠隂姦/衆也國旱氣煖午之氣乗之也蟲螟暑氣所生為災)¶
　(害也孔氏曰寒氣天災也寇戎人災也陽氣不勝天/災也麥不孰地災也民相掠人災也大旱煖氣天災)¶
　(也蟲螟為害地災也方氏曰多雨故其國大水也水/之氣為寒故寒氣緫至寇戎来征則感金氣而然也)¶
　(凡此皆酉之氣乗之麥以秋稼至夏乃穡仲春則向/成矣而陽氣不勝故麥乃不孰也民多相掠則以陽)¶
　(氣不勝隂故也凡此皆子之氣乗之行夏令而陽亢/故大旱大旱故煖氣早来蟲螟則煖氣所生也且螟)¶
　(食苗心夏以盛徳在火而心屬焉則其為害亦以類/故孟夏仲冬之行春令言蝗仲夏之行春令言螣各)¶
　(以類焉凡此皆/午之氣乗之)¶
　　　右記仲春凡十節¶
<pb:KR1d0058_WYG_006-72b>¶
季春之月¶
　(此謂清明後三十日也唐月令曰清明之日桐始華/後五日田䑕化為鴽後五日虹始見穀雨之日萍始)¶
　(生後五日鳴鳩拂其羽後五日戴勝降于桑澄曰/虹始見之第三日至立夏前凡十八日土王用事)¶
日在胃昬七星中旦牽牛中¶
　(鄭氏曰日月㑹於大梁而斗建辰之辰也孔氏曰按/三統厯三月節日在胃七度昬張二度中去日一百)¶
　(七度日斗二十六度中清明日在昴八度昬翼四度/中去日一百一十一度旦女三度中元嘉厯三月節)¶
　(日在婁六度昬栁十二度中旦斗十四度中三月中/日在胃九度唐月令曰三月之節日在婁昬栁中曉)¶
　(南斗中斗建辰位之初三月中/氣日在胃昬張中曉南斗中)¶
<pb:KR1d0058_WYG_006-73a>¶
其日甲乙其帝大皡其神句芒其蟲鱗其音角律中姑¶
洗其數八其味酸其臭羶其祀戸祭先脾¶
　(鄭氏曰姑洗者南吕之所生三分益一律長/七寸九分寸之一季春氣至則姑洗之律應)¶
○桐始華田䑕化為鴽虹始見萍始生(鴽音如見/賢遍切)¶
　(陸氏曰桐木之後華者也稺之故曰始馬氏曰田䑕/化為鴽則隂類之慝者遷乎陽而其性和也萍始生)¶
　(則隂物之浮以承陽者也鄭氏曰皆記時候也鴽毋/無螮蝀謂之虹萍蓱也其大者曰蘋孔氏曰鴽䳺也)¶
　(虹是隂陽交會之氣純隂純陽則虹不見若雲薄漏/日日照雨滴則虹生方氏曰虹者天地訌會之氣也)¶
　(隂干陽所乃見而出陽方得中則隂莫能干至於辰/則已過中矣故為隂所干而虹見也氣以有所干而)¶
<pb:KR1d0058_WYG_006-73b>¶
　(交以無所干而辨故虹以隂陽交而見以隂陽辨而/藏季春則隂陽向乎交矣故始見孟冬則隂陽極乎)¶
　(辨矣故藏不見也萍為陽之所浮者也/季春則陽生物之功極矣故萍始生焉)¶
○天子居青陽右个乗鸞路駕倉龍載青旂衣青衣服¶
倉玊食麥與羊其噐䟽以逹¶
　(鄭氏曰青陽右/个東堂南偏)¶
○是月也天子乃薦鞠衣于先帝命舟牧覆舟五覆五¶
反乃告舟備具于天子焉天子始乗舟薦鮪于寢廟(覆/芳)¶
(服切鮪/為軌切)¶
<pb:KR1d0058_WYG_006-74a>¶
　(鄭氏曰鞠衣黄桑之服先帝大皡之屬為将蠶求福/祥之助也舟牧主舟之官也覆反者備傾漏也薦鮪)¶
　(進時美物也孔氏曰鞠草名花色黄與桑同色鞠衣/黄色如鞠塵象桑葉始生服蓋薦於神坐為蠶求福)¶
　(也帝言先不言上故知非天鮪似鱣而小大者為王/鮪小者為鮇鮪口在頷下長鼻體無鱗甲陳氏曰鞠)¶
　(衣后服也后服此帥内外命婦而蠶薦之於神告将/服之以蠶也将耕祈榖於上帝所以祈有秋将蠶薦)¶
　(鞠衣于先帝所以祈有春馬氏曰舟所以渉險危事/也以至尊履危事其戒慎之至宜如此方氏曰覆以)¶
　(視表反以視裏待至尊所乗不得不防其傾漏也覆/反必至于五慎之至也禮有告具告備曰具則苟具)¶
　(而已曰備則無所不備焉告舟備具以見精粗無不/至也必乗舟而後薦鮪者示親漁也先王之饗親牲)¶
　(必親牽殺必親射以致其/敬所以乗舟而後薦鮪也)¶
<pb:KR1d0058_WYG_006-74b>¶
乃為麥祈實(為去/聲)¶
　(鄭氏曰於含秀求其成也不言所祈承寝廟可知方/氏曰孟夏農将登麥故祈其實慮稼穡之卒痒也)¶
○是月也生氣方盛陽氣發泄句者畢出萌者盡達不¶
可以内天子布徳行惠命有司發倉廪賜貧窮振乏絶¶
開府庫出幣帛周天下勉諸侯聘名士禮賢者(泄息列/切句古)¶
(侯/切)¶
　(鄭氏曰時可宣出不可收斂也句屈也生者芒而直/曰萌振猶救也勉猶勸也聘問也名士不仕者孔氏)¶
　(曰以物宣散之時當順天散物不可積聚納之在内/榖藏曰倉米藏曰廪無財曰貧無親曰窮暫無曰乏)¶
<pb:KR1d0058_WYG_006-75a>¶
　(不續曰絶皇氏曰長無謂之貧窮暫無謂之乏絶王/者勸勉諸侯聘問有名之士謂徳行貞純道術通明)¶
　(王者不得臣而隠居不在位者也賢者謂名士之次/亦隠者也方氏曰由辰而前句者非不出也出之未)¶
　(畢爾萌者非不逹也逹之未盡爾至於辰乃言畢出/盡逹焉有終謂之畢無餘謂之盡春主發散則出而)¶
　(外之時也秋主揫歛則入而内之時也方春宜出之/時故言不可以内自布徳行惠而下皆其事也發倉)¶
　(廪所以賜貧窮振乏絶乏絶未至於貧窮故於貧窮/曰賜則予之也於乏絶曰振則貸之而已開府庫所)¶
　(以出幣帛将以聘名士禮賢者也周天下以言聘禮/之廣古者諸侯必嵗貢士於天子以是勉諸侯則又)¶
　(欲諸侯之致力焉名士有實之稱賢有徳之稱聘以/問之禮以體之有徳不止於有實禮則不止於問此)¶
　(重輕之别也夫春氣之發散極於是月矣天子布徳/行恵至於發倉廪開府庫宜也澄曰天子既自有所)¶
<pb:KR1d0058_WYG_006-75b>¶
　(聘有所禮矣其賢士在諸侯境内者又勸勉諸侯聘/禮之欲其所聘所禮周於天下而一無所遺也陳氏)¶
　(曰孟春生氣未盛之時也故命相布徳施恵而已季/春生氣方盛之時也故天子布徳行恵焉然孟春兼)¶
　(言和令行慶而此但言徳惠/者詳在於臣要在於主也)¶
○是月也命司空曰時雨將降下水上騰循行國邑周¶
視原野修利隄防道達溝瀆開通道路毋有障塞(行去/聲)¶
　(鄭氏曰廣平曰原國也邑也平野也溝瀆與道路皆/不得不通所以除水潦便民事也古者溝上有路孔)¶
　(氏曰此為雨决水而云開通道路言道達溝瀆之時/須循溝上道路按周禮遂人職云溝上有畛川上有)¶
　(路言溝上有路是道路之緫名也方氏曰司空掌上/之官凡此所命皆土事時雨應時之雨也方春物生)¶
<pb:KR1d0058_WYG_006-76a>¶
　(需雨澤之時故其雨謂之時雨然或過滛則趨下之/水反上騰而為災故命以豫備之術也循行則行之)¶
　(有序也周視則視之無遺也修利則修而利之使無/害道逹則道而逹之使無壅開通則開而通之使無)¶
　(窮皆欲其毋有障塞而已障言蔽顯以為隠/塞言窒虚以為實凡此皆豫備水災之術也)¶
田獵罝罘羅罔畢翳餧獸之藥毋出九門(罝子斜切罘/音浮翳於計)¶
(切餧委/為切)¶
　(鄭氏曰為鳥獸方孚乳傷之逆天時也獸罟曰罝罘/鳥罟曰羅罔小而柄長謂之畢翳射者所以自隠也)¶
　(凡諸罟及毒藥禁其出九門明其常有時不得用爾/天子九門者路門也應門也雉門也庫門也皐門也)¶
　(城門也近郊門也逺郊門也關門也孔氏曰畢所以/掩兎以其似天上畢星故謂之畢路門皐門以内雖)¶
<pb:KR1d0058_WYG_006-76b>¶
　(是宫室所在亦有林苑及空閒之處得有羅罔及毒/藥所施若路門内有者不得出路門應門内有者不)¶
　(得出應門城門内有者不得出城門此等之物四時/常有季春之時逺近皆不得用故云毋出九門陸氏)¶
　(曰王城面各三門南北九經東西九緯若今朱雀門/三經經各一門是已毋出九門謂毋出此門也澄曰)¶
　(東西南北各三門則十二門也而云九門者蓋南三/門王之正門平日此等之物皆不敢由其門而出不)¶
　(待此月始禁其餘九門/則得出但此月則禁爾)¶
○是月也命野虞毋伐桑柘鳴鳩拂其羽戴勝降于桑¶
具曲植籧筐后妃齊戒親東鄉躬桑禁婦女毋觀省婦¶
使以勸蠶事蠶事既登分繭稱絲效功以共郊廟之服¶
<pb:KR1d0058_WYG_006-77a>¶
無有敢惰(戴音帶植直吏切籧居吕切鄉/去聲觀去聲省所景切共音恭)¶
　(鄭氏曰野虞謂主田及山林之官毋伐桑柘愛蠶食/也鳴鳩飛且翼相擊趨農急也戴勝織祍之鳥是時)¶
　(恒在桑皆蠶将生之候也言降于桑者若時始自天/来重之也曲薄也植搥也皆養蠶器也后妃親採桑)¶
　(示帥先天下也東鄉者鄉時氣也婦謂世婦及諸臣/之妻也内宰職曰仲春詔后帥外内命婦始蠶于北)¶
　(郊女外内子女也夏小正曰妾子始蠶執養宫事毋/觀去容飾也婦使縫線組紃之事登成也敕徃蠶者)¶
　(蠶畢将課功以勸戒之孔氏曰鳴鳩鶌鳩一名鶻鵃/鶌九物反鵃音嘲似山鵲而小青黒色短尾多聲戴)¶
　(勝既鴒一名載鵀曲自關而西謂之薄植縣蠶薄柱/也自關而西謂之搥外子女謂王外姓甥之女内子)¶
　(女王之同姓子女周禮之外宗内宗是也方氏曰山/虞主在野之事故曰野虞以致曲而織曰曲以取直)¶
<pb:KR1d0058_WYG_006-77b>¶
　(而立曰植籧席之粗者筐筥之方者皆蠶具省婦使/者不煩以它役欲一意於蠶事蠶事既登與年榖不)¶
　(登之登同義事畢而登比年之數也分繭所以使之/繅稱絲所以使之織效其功之多少以共郊廟之服)¶
　(無有敢惰/敬之至也)¶
○是月也命工師令百工審五庫之量金鐵皮革筋角¶
齒羽箭幹脂膠丹漆毋或不良百工咸理監工日號毋¶
悖于時毋或作為淫巧以蕩上心(監平聲/號去聲)¶
　(鄭氏曰工師司空之屬官也五庫藏此諸物之舍也/量謂物善惡之舊法也幹器之木也凡輮幹有當用)¶
　(脂良善也咸皆也於百工皆理治其事之時工師則/監之日號令之戒以二事悖猶逆也時者若弓人春)¶
<pb:KR1d0058_WYG_006-78a>¶
　(液角夏治筋秋合三材冬定體之屬百工作器物各/有時逆之則不善淫巧謂偽飾不如法蕩謂動之使)¶
　(生奢泰也孔氏曰五庫者金鐵為一庫皮革筋為一/庫角齒為一庫羽箭幹為一庫脂膠丹漆為一庫此)¶
　(等之物善惡先有舊法當審察之器之材樸緫謂之/幹周禮弓人析幹止謂弓幹與此異此時天氣和適)¶
　(百工造作器物當依氣序無得悖逆於時使物不牢/固又所作器物當依舊常無得作淫過巧妙以蕩動)¶
　(在上使生奢泰之心也方氏曰五庫之量百工所治/之材也以其材各有所受故謂之量五庫以五材而)¶
　(得名蓋金鐵之類皆不離於五材也先儒别而為五/拘矣工固有巧過乎巧則為淫以其淫故足蕩上心)¶
　(此與孟冬皆言毋或作為淫巧以蕩上心者此/則因其作而戒之彼則因其成而又戒之也)¶
○是月之末擇吉日大合樂天子乃率三公九卿諸侯¶
<pb:KR1d0058_WYG_006-78b>¶
大夫親徃視之¶
　(鄭氏曰大合樂者所以助陽達物風化天下也其禮/亡方氏曰合言備衆樂而合之也率公卿諸侯大夫)¶
　(親徃視以其大也於大合吹而不率之者不若合/樂之備也於釋菜亦率之者謹其行禮之始也)¶
○是月也乃合累牛騰馬遊牝于牧犧牲駒犢舉書其¶
數(累力/追切)¶
　(鄭氏曰累騰皆乗匹之名是月所合牛馬謂繋在廐/者其牝欲遊則就牧之牡而合之以在牧而校數書)¶
　(之明出時無它故至秋當録内且以知生息之多少/也孔氏曰季春陽将盛物皆産乳故合以所累之牛)¶
　(相騰逐之馬遊此繋牧之牝於牧田之中就牡而合/之其在廐牝馬須擬乗用者則不放之既遊牝於牧)¶
<pb:KR1d0058_WYG_006-79a>¶
　(之後畜皆在野所有犧牲及小馬之駒小牛之犢皆/書其見在之數至秋畜産入時知其舊數欠少與否)¶
　(及生息多少方氏曰累牛者繋累之牛騰馬者騰躍/之馬牛善順故以累言馬善走故以騰言合牛馬而)¶
　(遊牝于牧所以順隂陽之性且欲其孳生之蕃也牧/葢畜養之地然周官牧司之掌牧通淫乃在中春鄭)¶
　(氏謂秦地寒凉萬物後動理或然也陸氏曰遊牝則/牡雖在牧不得遊也葢嗜欲不制則雖有龍牡猶将)¶
　(耗矣遊雖牛馬之真性若牡則連之/以羈&KR0919;編之以皁棧亦豈可少哉)¶
命國難九門磔攘以畢春氣(難音那磔/作伯切)¶
　(鄭氏曰此難難隂氣也隂寒至此不止害将及人命/方相氏帥百𨽻索室敺疫以逐之又磔牲以攘於四)¶
　(方之神所以畢止其災也王居明堂禮曰季春出疫/于郊以攘春氣方氏曰難所以敺隂慝以狂夫為之)¶
<pb:KR1d0058_WYG_006-79b>¶
　(狂疾陽有餘足以勝隂慝故也裂牲謂之磔除禍謂/之攘必於九門欲隂慝之出也凡此皆慮春氣之不)¶
　(得其終故曰以畢春氣此之難難隂慝之作於春也/仲秋又難則難隂慝之作於秋者也季冬又難則難)¶
　(隂慝之作於冬者也獨夏不難則以陽氣之盛時隂/慝不能作故也澄曰難者聚衆戱劇以盛其喜樂之)¶
　(氣使人之和氣充盈則足以勝天地之乖氣此亦先/王爕理之一事而微其機使百姓由之而不知也陸)¶
　(氏曰言國則九門/不在郊之外明矣)¶
○季春行冬令則寒氣時發草木皆肅國有大恐行夏¶
令則民多疾疫時雨不降山陵不收行秋令則天多沉¶
隂淫雨蚤降兵革並起¶
<pb:KR1d0058_WYG_006-80a>¶
　(鄭氏曰寒氣時發草木皆肅丑之氣乗之也肅謂枝/葉縮栗大恐謂以水訛相驚疾疫不雨未之氣乗之)¶
　(也六月有暑山陵不收髙者暵於熱也沈隂淫雨戌/之氣乗之也淫霖也雨三日以上為霖兵革隂氣勝)¶
　(也孔氏曰寒氣時發天災也草木皆肅地災也國有/大恐人災也冬氣来乗水欲来至季春是土土能制)¶
　(水故訛言相驚水竟不至也民多疾疫人災也時雨/不降天災也山陵不收地災也沈隂淫雨並天災也)¶
　(兵革人災也方氏曰冬之氣為寒故寒氣時發草木/皆肅則寒氣之所栗故也國有大恐則寒氣之所制)¶
　(故也亢陽之氣襲於人故民多疾疫陽亢而為旱故/時雨不降山陵之物不收則以髙者尤易被旱故也)¶
　(天多沈隂則感少隂之氣故也陽為暘而隂/為雨故淫雨蚤降兵革並起則金氣動故也)¶
　　　右記季春凡十一節¶
<pb:KR1d0058_WYG_006-80b>¶
孟夏之月¶
　(此謂立夏後三十日也唐月令曰立夏之日螻蟈鳴/後五日蚯蚓出後五日王𤓰生小滿之日苦菜秀後)¶
　(五日靡草死後/五日小暑至)¶
日在畢昬翼中旦婺女中¶
　(鄭氏曰日月會於實沈而斗建巳之辰也孔氏曰三/統歴四月節日在畢十二度昬軫四度中去日一百)¶
　(一十四度旦虚三度中四月中日在井初度昬角六/度中去日一百一十七度旦危六度中元嘉歴四月)¶
　(節日在&KR0295;十一度昬翼十度中旦女三度中四月中/日在畢十五度昬軫十度中旦虚九度中唐月令曰)¶
　(四月之節日在&KR0295;昬翼中曉牽牛中斗建巳位之初/四月中氣日在畢昬軫中曉須女中斗建巳位之中)¶
<pb:KR1d0058_WYG_006-81a>¶
其日丙丁¶
　(丙丁者火干也立夏以後七十/二日火王用事故其日屬丙丁)¶
其帝炎帝其神祝融¶
　(鄭氏曰此赤精之君火官之臣自古以来著徳立功/者也炎帝大庭氏也祝融顓頊氏之子曰黎為火官)¶
其蟲羽¶
　(南方井鬼栁星張翼軫七宿有/鳥之象故凡物之有羽者屬火)¶
其音徵(徵張/里切)¶
　(鄭氏曰三分宫去一以生徵徵數五十四屬火者以/其㣲清事之象也夏氣和則徵聲調孔氏曰羽數最)¶
<pb:KR1d0058_WYG_006-81b>¶
　(少為極清徵數/次少為㣲清)¶
律中中吕(中吕/音仲)¶
　(鄭氏曰中吕者無射之所生三分益一律長六寸萬/九千六百八十三分之萬二千九百七十四孟夏氣)¶
　(至則中吕/之律應)¶
其數七¶
　(鄭氏曰火生數二成數七/但言七者亦舉其成數)¶
其味苦其臭焦¶
　(鄭氏曰火/之臭味也)¶
<pb:KR1d0058_WYG_006-82a>¶
其祀竈祭先肺¶
　(鄭氏曰夏陽氣盛熱於外祀之於竈從熱類也竈在/廟門外之束祀竈之禮先席於門之奥東面設主於)¶
　(竈陘乃制肺及心肝為爼奠于主西又設盛於爼南/亦祭黍三祭肺心肝各一祭醴三亦既祭徹之更陳)¶
　(鼎爼設饌於筵前迎尸如祀戸之禮孔氏曰唯/云祭黍或無稷也配竈神而祭者是先炊之人)¶
○螻蟈鳴蚯蚓出王𤓰生苦菜秀¶
　(鄭氏曰皆記時候也螻蟈蛙也王𤓰萆挈也方氏曰/蚯蚓至隂之物故感正陽之氣而出王𤓰南方之果)¶
　(也其色赤感火之色而生苦菜南方之菜也其味苦/化火之味而秀馬氏曰螻蟈鳴則隂而伏者乗陽而)¶
　(鳴也蚯蚓出則隂而/屈者乗陽而伸也)¶
<pb:KR1d0058_WYG_006-82b>¶
○天子居明堂左个乗朱路駕赤駵載赤旂衣朱衣服¶
赤玉食菽與雞其器髙以粗(駵音/留)¶
　(鄭氏曰明堂左个大寢南堂東偏也菽實孚甲堅合/屬木雞木畜時熱食之亦以安性也粗猶大也器髙)¶
　(大者象物盛長孔氏曰路與服言朱駵與旂及玉言/赤者色淺曰赤色深曰朱路與衣服人功所為染必)¶
　(色深玉與駵馬自然之性皆不可深色旌旂/雖人功所為染之而不須色深故亦云赤)¶
○是月也以立夏先立夏三日太史謁之天子曰某日¶
立夏盛徳在火天子乃齊立夏之日天子親帥三公九¶
卿大夫以迎夏於南郊還反行賞封諸侯慶賜遂行無¶
<pb:KR1d0058_WYG_006-83a>¶
不欣說(先去聲/說音恱)¶
　(鄭氏曰迎夏祭赤帝於南郊之兆也不言帥諸侯而/云封諸侯諸侯或時無在京師者空其文也祭統曰)¶
　(古者於禘也發爵賜服順陽義也於嘗也出田邑發/秋政順隂義也今此行賞可也而封諸侯則違於古)¶
　(封諸侯出土地之事於時未可似失之孔氏曰諸侯/或無在京師容有在者故得封也或諸侯身雖不在)¶
　(遥封之應氏曰封爵以是時出命而田邑至秋始割/功之常者待時而賞其非常者自不容緩司馬法謂)¶
　(賞不踰時是也陸氏曰於天子言無/不欣說於相言無有不當亦言之法)¶
乃命樂師習合禮樂命大尉贊桀俊遂賢良舉長大養¶
壯佼行爵出禄必當其位(佼古卯切/當去聲)¶
<pb:KR1d0058_WYG_006-83b>¶
　(鄭氏曰習合禮樂為将飲酎大尉秦官三王之官有/司馬無大尉贊猶出也桀俊能者也遂猶進也此助)¶
　(長氣也爵禄必當其位使順之也澄按養壮佼三字/舊本在仲夏章其器髙以粗之下朱子謂是簡脫當)¶
　(屬此舉長大之下今從之桀俊賢良尚其才徳也長/大壯佼尚其膂力也孔氏曰桀俊謂多才藝賢良謂)¶
　(有徳行贊是贊佐之義或未仕沈滯故出之或職卑/位下故遂之長大謂長大之人舉謂用之壯謂容體)¶
　(盛大佼謂形容佼好養之以盛夏長養之時助長氣/也方氏曰大尉即古司馬司馬政官命之取人盖将)¶
　(以為政也王制言司馬辨論官材與此同意贊之遂/之舉之則必有爵以馭其貴有禄以馭其富故繼之)¶
　(以行爵出禄爵必當有徳/之位禄必當有功之位也)¶
○是月也繼長増髙毋有壊墮毋起土功毋發大衆毋¶
<pb:KR1d0058_WYG_006-84a>¶
伐大樹(壊音怪墮/許規切)¶
　(鄭氏曰長髙謂草木盛蕃庻也起土功發大衆為妨/農蠶之事壊墮伐大樹為逆時氣也孔氏曰王者當)¶
　(勸民長養繼續長養之道勸民種植增益髙大之物/馬氏曰萬物所以長而髙者陽達上故也長之者天)¶
　(地繼長者人也髙之者天地增髙者人也人終天地/之功者也欲其長則勿壊焉欲其髙則勿墮焉起土)¶
　(功發大衆伐大樹/則是壊墮之也)¶
○是月也天子始絺¶
　(鄭氏曰初服暑服方氏曰絺凉而可以禦暑裘温而/可以禦寒孟夏暑之始也故始絺孟冬寒之始也故)¶
　(始/裘)¶
<pb:KR1d0058_WYG_006-84b>¶
命野虞出行田原為天子勞農勸民毋或失時命司徒¶
廵行縣鄙命農勉作毋休于都(行去聲下/同為去聲)¶
　(鄭氏曰命野虞重敕之縣鄙鄉遂之屬主民者也命/農勉作急趨於農孔氏曰五酇為鄙五鄙為縣縣二)¶
　(千五百家鄙五百家是遂之屬盖舉遂以包鄉故鄭/兼云鄉也方氏曰野虞外官也故行田原曰出司徒)¶
　(内官也故行縣鄙曰廵澄曰命野虞又命司徒者由/卑而尊也為農者皆天子之民野虞位卑不敢自專)¶
　(其於農也但為天子勞之而勸其民爾掌農者正地/官之職司徒位尊不敢自曠其於農也乃自已職命)¶
　(之而勉其作也勸之者勸其用天之道頃刻不敢怠/緩故曰毋或失時勉之者勉其盡地之利隨處不敢)¶
　(暇逸故曰毋休於都都者六遂外之餘地為公邑者/盖司徒廵行雖不出六遂縣鄙之外而命農勉作則)¶
<pb:KR1d0058_WYG_006-85a>¶
　(并及於遂外/公邑之都也)¶
○是月也驅獸毋害五穀毋大田獵¶
　(鄭氏曰為傷蕃庶之氣也方氏曰四時之田夏曰苗/以其為苗除害也故此言驅獸無害五榖既曰驅獸)¶
　(而又曰毋大田獵者以雖可田獵而不/可大為之也若秋獮冬狩則為大矣)¶
農乃登麥天子乃以彘嘗麥先薦寢廟¶
　(鄭氏曰登進也麥之新氣尤盛以彘食之散其熱也/彘水畜方氏曰以彘嘗麥者以水勝火也仲夏以雛)¶
　(嘗黍者以木生火也仲秋以犬嘗麻者以金勝木也/季秋以犬嘗稻者以金合金也勝所以治之生所以)¶
　(養之合所以和之故食齊得其宜焉胡氏曰麥性藴/毒故王制薦麥以魚而此嘗麥以彘宣其毒也嘗穀)¶
<pb:KR1d0058_WYG_006-85b>¶
　(必薦寢廟一/食不敢忘親)¶
○是月也聚畜百藥靡草死麥秋至斷薄刑决小罪出¶
輕繋(畜丑六切/斷丁亂切)¶
　(方氏曰藥之可採者不必皆在孟夏以繁廡之時所/可採者多也凡物感陽而生者則彊而立感隂而生)¶
　(者則柔而靡靡草至隂之所生也故不勝至陽而死/凡物生於春長於夏而成於秋而麥獨成於夏故是)¶
　(月言麥秋至盖於時為夏於麥為秋也刑主國言罪/主人言薄者對厚之辭小者對大之辭輕者對重之)¶
　(辭方正陽之月於隂事未宜大有所施設也陸氏曰/靡草死麥秋至而後斷薄刑决小罪亦因時順氣薄)¶
　(刑謂若不應五刑其刑薄麗于五罰之類鄭氏曰聚/畜百藥蕃廡之時毒氣盛也靡草舊說云薺亭歴之)¶
<pb:KR1d0058_WYG_006-86a>¶
　(屬祭統曰草艾則墨謂立秋後也刑無輕於墨者/今以純陽之月斷刑决罪似非出輕繫崇寛也)¶
蠶事畢后妃獻繭乃收繭稅以桑為均貴賤長幼如一¶
以給郊廟之服¶
　(鄭氏曰后妃獻繭者内命婦獻繭於后妃收繭稅者/收外命婦外命婦雖就公桑蠶室而蠶其夫亦當有)¶
　(祭服以助祭收以近郊之稅爾貴賤長幼如一國服/同孔氏曰后妃獻繭者謂后妃受内命婦之獻繭非)¶
　(后妃獻繭於王祭義曰世婦卒蠶奉繭以示於君遂/以獻夫人是夫人不獻繭也内命婦既獻繭乃收外)¶
　(命婦之賦稅收稅之時以受桑多少為之均齊桑多/則賦多桑少則賦少貴謂公卿大夫之妻賤謂士之)¶
　(妻長幼謂婦老少按泉府云凡賖者以國服為之息/國服謂國家貢賦服事在上此出繭無問貴賤長少)¶
<pb:KR1d0058_WYG_006-86b>¶
　(齊同如一皆十而稅一與國服之意同其受桑則貴/賤異貴者桑多賤者桑少計繭多少為十一之稅所)¶
　(稅以共給天子郊廟之服皇氏曰外命婦既就公家/之桑而養蠶則繭當悉輸於公所以唯稅其繭餘得)¶
　(自入者以其夫當有祭服以助王祭故令繭得自入/以供造也胡氏曰據云后妃獻繭則獻於王矣鄭以)¶
　(夫人不獻繭故云后亦不獻而以此為后妃受内命/婦獻繭非也按天子尊於后非若諸侯與夫人體敵)¶
　(也不可以為比又祭義云婦獻繭於君則夫人不可/獻也此不云世婦獻繭於天子則后妃自獻無疑)¶
○是月也天子飲酎用禮樂(酎音/紂)¶
　(鄭氏曰酎之言醇也謂重釀之酒也春酒至此始成/與羣臣以禮樂飲之於朝正尊卑也孟冬云大飲蒸)¶
　(此言用禮樂互其文孔氏曰酎音近稠稠醴厚故為/醇也飲酎於朝者左傳云朝以帥長幼之序若漢嘗)¶
<pb:KR1d0058_WYG_006-87a>¶
　(酎及春秋見於嘗酎皆謂在廟祭而獻酎與此别也/方氏曰孟夏之飲酎以春作之事畢而燕樂也凡燕)¶
　(樂必用禮樂於此特言之/者以用之於是為盛也)¶
○孟夏行秋令則苦雨數來五榖不滋四鄙入保行冬¶
令則草木蚤枯後乃大水敗其城郭行春令則蝗蟲為¶
災暴風來格秀草不實(數所/角切)¶
　(鄭氏曰苦雨五穀不滋申之氣乗之也苦雨白露之/類時物得雨傷四鄙入保金氣為害也鄙界上邑小)¶
　(城曰保草木蚤枯長日促也大水敗城郭亥之氣乗/之也蝗蟲暴風寅之氣乗之也必以蝗蟲為災者寅)¶
　(月有啓蟄之氣行於初暑則當蟄者大出矣格至也/秀草不實氣更生之不得成也孔氏曰苦雨數来天)¶
<pb:KR1d0058_WYG_006-87b>¶
　(災五穀不滋地災四鄙入保人災也草木蚤枯地災/後乃大水敗其城郭天災二句共一事蝗蟲為災秀)¶
　(草不實地災暴風来格天災也方氏曰隂氣所召故/苦雨數来苦者極備而為人之所苦也與詩所謂甘)¶
　(雨異矣雨固足以滋五穀然至於苦則適以傷之故/不滋鄙邑之在外者保城之在内者人自外入内象)¶
　(秋氣也感肅殺之氣故草木蚤枯大水敗城郭以冬/徳所在故也蝗殘物之末不傷其本春木盛之時也)¶
　(故行春令則蟲之為災特殘其末而已春於方為東/東方生風故暴風来格秀草不實則以盛於末故也)¶
　　　右記孟夏凡十節¶
仲夏之月¶
　(此謂芒種後三十日也唐月令曰芒種之日螳蜋生/後五日鵙始鳴後五日反古無聲夏至之日鹿角觧)¶
<pb:KR1d0058_WYG_006-88a>¶
　(後五日蜩始鳴/後五日半夏生)¶
日在東井昬亢中旦危中(亢音/剛)¶
　(鄭氏曰日月會於鶉首而斗建午之辰也孔氏曰三/統歴五月節日在井十六度昬氐三度中去日一百)¶
　(一十九度旦室三度中五月中日在井三十一度昬/房二度中去日一百一十九度旦奎十一度中元嘉)¶
　(厯五月節日在井三度昬角十度中旦危九度中五/月中日在井十八度昬氐五度中旦室五度中唐月)¶
　(令曰五月之節日在參昬角中曉危中斗建午位之/初五月中氣日在東井昬亢中曉營室中斗建午位)¶
　(之/中)¶
其日丙丁其帝炎帝其神祝融其蟲羽其音徵律中蕤¶
<pb:KR1d0058_WYG_006-88b>¶
賓其數七其味苦其臭焦其祀竈祭先肺(蕤人/誰切)¶
　(鄭氏曰蕤賓者應鍾之所生三分益一律長六寸/八十一分寸之二十六仲夏氣至則蕤賓之律應)¶
○小暑至螳蜋生鵙始鳴反舌無聲(鵙工/役切)¶
　(鄭氏曰螳蜋螵蛸母也鵙博勞也反舌百舌鳥皆記/時候也孔氏曰博勞五月鳴将寒之候詩七月鳴鵙)¶
　(豳地晚物候從其氣反舌鳥春鳴五月稍止其聲數/轉故名反舌方氏曰暑極於季夏則未極之時尚為)¶
　(小故於此言小暑螳蜋鵙皆隂類也故感㣲隂而生/感㣲隂而鳴焉反舌能反覆其舌而為百鳥語其鳴)¶
　(也感陽中而發故感㣲隂而無聲焉馬氏曰是月也/一隂生而慝作螳蜋生則慝之有見乎形者也鵙始)¶
　(鳴則慝之有聞乎聲者也反舌無/聲則以陽敷而作者以隂收而息)¶
<pb:KR1d0058_WYG_006-89a>¶
○天子居明堂大廟乗朱路駕赤駵載赤旂衣朱衣服¶
赤玉食菽與雞其器髙以粗¶
　(鄭氏曰明堂大廟/南堂當大室也)¶
○是月也命樂師修鞀鞞鼔均琴瑟管簫執干戚戈羽¶
調竽笙竾簧飭鐘磬柷敔(鞀大刀切鞞步西切竽音于/竾音池柷昌六切敔音語)¶
　(鄭氏曰為将大雩帝習樂也修均執調飭者治其器/物習其事之言淮南子竾作箎孔氏曰鞀或為鼗鼗)¶
　(如鼔而小持其柄摇之旁耳還自擊鞞者雷鼔鼔神/祀之屬以導樂作鞞禆助鼔節鼓張皮冒之其中空)¶
　(廓琴長三尺六寸六分五絃瑟長八尺一寸二十七/絃管長尺圍寸併漆之有底管如篴而小併兩而吹)¶
<pb:KR1d0058_WYG_006-89b>¶
　(之簫編二十二管長尺四寸干盾也戚斧也戈鈎孑/㦸羽鳥羽周禮羽舞皇舞之屬竽三十六簧笙十三)¶
　(簧箎以竹為之長尺四寸圍三寸一孔上出寸三分/横吹之或云八孔或云箎七空簧者竽笙之名氣鼔)¶
　(之而為聲鐘大鐘謂之鏞磬以玉石為之所以鼔柷/謂之止所以鼓敔謂之籈修者修理舊物均者均平)¶
　(其聲執者操持營為調者調和音曲飭者整頓器物/方氏曰修之使治飭之使正均之使平調之使和執)¶
　(之以待用鞀鞞鼓之與鐘磬柷敔其聲質而一故修/飭之而已琴瑟管簫竽笙竾簧其聲文而雜則必均)¶
　(調之焉干戚戈羽無聲特執之以待用可也馬氏曰/鞀鞞鼔革也兆奏鼓者鞀也應聲者鼙也鐘金也磬)¶
　(石也琴瑟者絲也柷敔木也管簫竽笙竾簧此皆管/也聲在中故謂之簧簫植簧於枷竽笙植簧於發干)¶
　(戚戈羽則/舞器也)¶
<pb:KR1d0058_WYG_006-90a>¶
命有司為民祈祀山川百源大雩帝用盛樂乃命百縣¶
雩祀百辟卿士有益於民者以祈穀實(辟必/亦切)¶
　(鄭氏曰陽氣盛而常旱山川百源能興雲雨者也衆/水始所出為百源必先祭其本乃雩雩吁嗟求雨之)¶
　(祭也雩帝為壇南郊之旁自鞀鞞至柷敔皆作曰盛/樂凡它雩用歌舞而已百辟卿士古者上古若勾龍)¶
　(后稷之類也雩之正當以四月孔氏曰四月純陽用/事故制禮此月為雩將為雩祭故先命有司祈祀山)¶
　(川百源為将雩之漸重民也旱暵則舞雩是用歌舞/正雩則非惟歌舞兼有餘樂也百辟卿士身為百辟)¶
　(又為王朝卿士者陳氏曰禮有先其大而後其小者/亦有先其小而後其大者先其大而後其小者異尊)¶
　(卑也祫而後時祭郊而後三望之類是也先其小而/後其大者致敬文也魯人将有事於上帝必先有事)¶
<pb:KR1d0058_WYG_006-90b>¶
　(於頖宫晉人将有事於河必先有事於𢙣池是也二/者之禮雖殊其所以為尊尊則一月令仲夏為民祈)¶
　(祀山川百源然後大雩帝此致敬文之意也大雩帝/然後命百縣雩祀此異尊卑之意也方氏曰此言大)¶
　(雩帝後言火饗帝雩所以祈也饗所以報也祈必於/仲夏者以隂生於午而物成之始也報必於季秋者)¶
　(以陽窮於戌而嵗功之終也雩不皆於帝唯雩於帝/為大雩饗不皆於帝唯饗於帝為大饗百辟即諸侯)¶
　(也卿士即六卿也百辟卿士生有益於民者死亦能/有益於民故命雩祀之以祈穀實也季春之祈實為)¶
　(麥而已至此又祈實則所祈者衆矣故以穀該之天/子之雩及於上帝百縣之雩止於百辟卿士於百辟)¶
　(卿士言祈穀實則雩帝之所祈又可知矣馬氏曰山/川百源氣之鍾也百辟卿士有功烈於民而在祀典)¶
　(者皆與祭焉則所以為民/祈穀實者靡神不臻也)¶
<pb:KR1d0058_WYG_006-91a>¶
○農乃登黍是月也天子乃以雛嘗黍羞以含桃先薦¶
寢廟¶
　(鄭氏曰登進也此嘗雛也而云嘗黍不以牲主穀也/黍火穀氣之主也含桃櫻桃也孔氏曰黍是火穀於)¶
　(夏時與雛同薦之黍非新成直取舊黍孟秋農乃登/穀注云黍稷於是始孰明仲夏未孰也按月令諸月)¶
　(無薦果之文此獨羞含桃者以此果先成異於餘物/故特記之其實諸果亦時薦方氏曰雛蓋雞也以吕)¶
　(氏春秋見之謂之雛者雞以雛為美也若羊之類則/以大為美爾於配菽之食則曰雞者日之所食為常)¶
　(時之所嘗為暫也朱櫻受含陽之/色故以含言羞者以美物進也)¶
令民毋艾藍以染毋燒灰毋暴布門閭毋閉關市毋索¶
<pb:KR1d0058_WYG_006-91b>¶
挺重囚益其食(暴布卜切索所/白切挺大頂切)¶
　(鄭氏曰毋艾藍為傷長氣也此月藍始可别毋燒灰/為傷火氣也火之氣於是為盛火之滅者為灰毋暴)¶
　(布不以隂功干大陽之事門閭關市順陽敷縱不難/物挺猶寛也孔氏曰種藍初必叢生此月藍既長大)¶
　(始可分移布散門謂城門閭謂二十五家為閭關市/停物之所商旅或隠藏其物以辟征稅是月從長之)¶
　(時故不搜索其物益其食挺重囚連文謂增益囚之/飲食也馬氏曰毋閉利宣也毋索不恃察以窮民隠)¶
　(也益重囚之食不以其/罪廢不忍人之政也)¶
游牝别羣則縶騰駒班馬政¶
　(鄭氏曰游牝别羣孕妊之欲止也縶騰駒為其壮氣/有餘相蹄齧也馬政謂養馬之政教也廋人職曰掌)¶
<pb:KR1d0058_WYG_006-92a>¶
　(十有二閑之政教以阜馬佚特教駣攻駒孔氏曰天/子十有二閑諸侯六閑大夫四閑毎閑馬有二百一)¶
　(十六匹方氏曰馬政者若周官趣馬之簡其節巫馬/之治其疾校人之辨其屬廋人之掌其閑以至圉師)¶
　(之所教圉人之所養莫不有政焉/故班之也班則制而分之之謂歟)¶
○是月也日長至隂陽爭死生分君子齊戒處必掩身¶
毋躁止聲色毋或進薄滋味毋致和節耆欲定心氣百¶
官靜事毋刑以定晏隂之所成(和去聲耆市志/切晏伊見切)¶
　(鄭氏曰爭者陽方盛隂欲起也分猶半也掩猶隠翳/也躁猶動也聲謂樂也進猶御見也薄滋味毋致和)¶
　(為其氣異此時傷人也節耆欲定心氣㣲隂扶精不/可散也毋刑謂罪罰之事不可以聞晏安也孔氏曰)¶
<pb:KR1d0058_WYG_006-92b>¶
　(此月夏至晝漏六十五刻夜漏三十五刻日長之極/至也死生分者隂氣既起故物半生半死感陽氣長)¶
　(者生感隂氣成者死也君子謂人君以下至在位士/也齊戒所以敬道萌隂也處猶居也隂既始萌君子)¶
　(居處不顯露又不躁動恐干隂也歌舞華麗之事為/動隂靜故止之既止聲色故嬪房不得進御侍夕也)¶
　(亦為㣲隂始動不可動以隂事也從君子齊戒至無/刑皆是清靜止息之事所以正定身中晏隂之所成)¶
　(就應氏曰晏隂安靜之隂也隂徳安靜不可有所擾/方氏曰君子以隂陽方爭故宜潔誠居内退聴以待)¶
　(其定仲冬不言毋躁者暑為躁寒為靜故於暑之時/特戒之止聲色者欲令視聴之專也毋或進者方觧)¶
　(緩之時慮摇其精也齊戒之時苟厚滋味致五味而/和之則或昬憒其志意也耆欲發動皆主於心節之)¶
　(所以定心氣靜事無刑不欲動而有為也刑雖隂事/然用刑則動而有為矣故燕息安養以定晏隂之所)¶
<pb:KR1d0058_WYG_006-93a>¶
　(成也陽造始而為早隂代終而為晏故謂晏隂陽始/以生之隂終以成之故曰所成列子所  晏隂之間)¶
　(義同澄曰君子謂在上者齊戒謂如祭祀前之齊戒/其居處必掩藏其身而不與物接也毋躁躁又特指)¶
　(身中之一端盖躁動尤為不掩身之甚者也止聲色/薄滋味節耆欲此掩身之目也聲色謂其聲音恱耳)¶
　(而色美如李趙之善歌舞止之而不御幸毋令或進/也滋味謂有滋液調適而味美滋如必有草木之滋)¶
　(焉之滋薄之而不求詳毋令致和也人之所欲男女/飲食最大耆欲總上二者而又兼包其餘耆欲之小)¶
　(者也聲色滋味物也欲而耆之者我也止色而不進/薄味而不和所以節我之耆欲節我之耆欲者所以)¶
　(定我之心氣也人身之氣與天地通而心為之帥心/定則氣定能齊戒掩身毋躁以定其心斯能定其氣)¶
　(矣宛我之心氣即是不擾亂天地之氣也百官謂在/下者不但在上者當掩身而在下者亦當靜事靜事)¶
<pb:KR1d0058_WYG_006-93b>¶
　(謂無所作為也毋刑刑又特指事中之一端盖行刑/尤為不靜事之甚者也晏爾雅云柔也凡内而掩身)¶
　(外而靜事皆是順時保養以安定初生之柔隂使漸/至完成而無所虧傷故曰以定晏隂之所成按鄭注)¶
　(云聲謂樂也易及樂春秋說夏至人主與羣臣從八/能之士作樂五日今止之非也朱子曰止聲色盖亦)¶
　(處必掩身毋躁之義若以止樂言則拘矣月令/之說固多有未安而注文以此為非失其指矣)¶
鹿角解蟬始鳴半夏生木堇榮(解欣買切/堇音謹)¶
　(鄭氏曰又記時候也半夏藥草木堇王蒸也方氏曰/鹿好羣而相比陽類也故夏至感隂生而角解麋多)¶
　(欲而善迷隂類也故冬至感陽生而角解半夏者盖/居夏之半而生故因以為名堇言木堇以别於堇草)¶
　(感㣲隂而榮故/其華朝榮暮隕)¶
<pb:KR1d0058_WYG_006-94a>¶
○是月也毋用火南方可以居髙明可以逺眺望可以¶
升山陵可以處臺榭¶
　(鄭氏曰陽氣盛又用火於其方害㣲隂也髙明謂樓/觀闍者謂之臺有木者謂之榭居髙明以下皆順陽)¶
　(在上也孔氏曰臺積土為之所以觀望有火殿無室/名曰榭方氏曰夏為火王之時南方火王之方於王)¶
　(之時而又用於王之方則其氣大盛而害㣲隂之生/故戒之居髙明故可以逺眺望欲逺眺望故或升山)¶
　(陵或處臺榭也山陵自然髙明之所也臺榭人為髙/明之所也順陽在上故居處如此臺榭之髙亦必升)¶
　(特不若山陵之尤髙故言處而已/髙明言居臺榭言處互言之也)¶
○仲夏行冬令則雹凍傷穀道路不通暴兵来至行春¶
<pb:KR1d0058_WYG_006-94b>¶
令則五穀晚孰百螣時起其國乃饑行秋令則草木零¶
落果實早成民殃於疫(螣音/特)¶
　(鄭氏曰陽為雨隂起脅之凝為雹子之氣乗之也盜/賊攻刼亦雹之類五穀晚孰生日長夘之氣乗之也)¶
　(螣蝗之屬言百者明衆類並為害草木零落酉之氣/乗之也八月宿直昴畢為大獄主殺果實早成生日)¶
　(短也民疫大陵之氣来為害也孔氏曰雹凍天災暴/兵人災百塍地災國饑人災草木零落果實早成地)¶
　(災民殃於疫人災也方氏曰行冬令是以隂包陽也/故雹凍傷穀道路不通則冬為閉塞暴兵来至則隂)¶
　(賊之感也春主生夏行春令則生之日長生之日長/故孰之時晚螣食苗葉春之氣盛於末故蟲之為害)¶
　(及葉而已五穀晚孰而又百螣時起故其國乃饑草/木零落果實早成皆秋之氣候也當盛暑之月而感)¶
<pb:KR1d0058_WYG_006-95a>¶
　(秋氣則相薄/而衆成疾)¶
　　　右記仲夏凡八節¶
季夏之月¶
　(此謂小暑後三十日也唐月令曰小暑之日温風至/後五日蟋蟀居壁後五日鷹乃學習大暑之日腐草)¶
　(為螢後五日土潤溽暑後五日大雨時行澄曰鷹/乃學習之第三日至立秋前凡十八日土王用事)¶
日在栁昬火中旦奎中¶
　(鄭氏曰日月會於鶉火而斗建未之辰也孔氏曰三/統厯六月節日在栁九度昬尾七度中去日一百一)¶
　(十九度旦婁八度中六月中日在張三度昬箕三度/中去日一百一十七度旦胃十四度中元嘉厯六月)¶
<pb:KR1d0058_WYG_006-95b>¶
　(節日在井三十二度昬房四度中旦東壁八度中六月/月中日在栁十二度昬尾八度中旦奎十二度中唐)¶
　(令曰六月之節日在東井昬氏中曉柬壁中斗建未/位之初六月中日在栁昬尾中曉奎中斗建未位之)¶
　(中/)¶
其日丙丁其帝炎帝其神祝融其蟲羽其音徵律中林¶
鍾其數七其味苦其臭焦其祀竈祭先肺¶
　(鄭氏曰林鍾者黄鍾之所生三分去一/律長六寸季夏氣至則林鍾之律應)¶
○温風始至蟋蟀居壁鷹乃學習腐草為螢(螢户/扃切)¶
　(鄭氏曰皆記時候也鷹學習謂攫搏也夏小正曰六/月鷹始摯螢飛蟲螢火也方氏曰天地温厚之氣始)¶
<pb:KR1d0058_WYG_006-96a>¶
　(於東北而盛於東南故季夏温風始至也八風之氣/生於八方以應八節今止於孟春言東風季夏言温)¶
　(風孟秋言凉風仲秋言盲風或言其方或言其氣或/言其時又詳畧不同者特記時而已東風即條風温)¶
　(風即景風盲風即閶闔風也然景風至以夏至而此/於季夏言温風始至者陽饒之意也蟋蟀居壁則羽)¶
　(翼未成羽翼成則在野矣十月又入牀下順時而蟄/也隂浸長故鷙鳥學習攫搏也孔氏曰蟋蟀蛩也今)¶
　(促織生於土中季夏羽翼稍成未能逺飛但居在壁/至七月則能逺飛在野二隂既起鷹感隂氣乃有殺)¶
　(心腐草得暑濕之氣故為螢螢夜飛腹下如火一名/即照應氏曰物得氣之先凉氣未至而鳴隂之物已)¶
　(居乎壁迎凉氣之微也殺氣未肅而鷙猛之鳥已習/於擊迎殺氣之㣲也馬氏曰腐草為螢木氣之餘乗)¶
　(火而/化也)¶
<pb:KR1d0058_WYG_006-96b>¶
○天子居明堂右个乗朱路駕赤駵載赤旂衣朱衣服¶
赤玊食菽與雞其器髙以粗¶
　(鄭氏曰明堂右/个南堂西偏也)¶
○命漁師伐蛟取鼉登龜取黿命澤人納材葦(鼉大多/切黿音)¶
(元葦于/鬼切)¶
　(鄭氏曰四者甲類秋乃堅成周禮&KR0516;人職云秋獻龜/魚龜人又云取黿用秋時是夏之秋也作月令者以)¶
　(為此秋據周之時周之八月夏之六月因書於此似/誤也蛟言伐者以其有兵衞也龜言登者尊之也鼉)¶
　(黿言取羞物賤也鼉皮又可以冒鼓材葦之屬此時/柔韌可取作器物也方氏曰四者皆水族故命漁師)¶
<pb:KR1d0058_WYG_006-97a>¶
　(葦荻之小者其材可緯以為/薄生於澤故命澤人納之)¶
○是月也命四監大合百縣之秩芻以養犧牲令民無¶
不咸出其力以共皇天上帝名山大川四方之神以祠¶
宗廟社稷之靈以為民祈福(共音/供)¶
　(鄭氏曰四監主山林川澤之官百縣鄉遂之屬地有/山林川澤者也秩常也百縣給國養犧牲之芻多少)¶
　(有常民皆當出力為艾之使民艾芻養牲以供祠神/靈為民求福明不虚取也孔氏曰周禮有山虞澤虞)¶
　(林衡川衡之官秩芻出於山林鄭云百縣鄉遂之屬/知非諸侯者以取芻養牲不可大逺故知是畿内鄉)¶
　(遂云鄉遂不兼公卿大夫之采邑也仲夏命百縣雩/祀則兼内外諸侯也澄按百縣自是秦制凡屬秦地)¶
<pb:KR1d0058_WYG_006-97b>¶
　(皆名為縣不可依周制有鄉遂采邑及諸侯之分也/四監亦不可以周制解之方氏曰謂之神逺而尊之)¶
　(也謂之靈近而親之也皇天上帝山川四方外/事也故以神言宗廟社稷内事也故以靈言)¶
○是月也命婦官染采黼黻文章必以法故無或差貸¶
黒黄倉赤莫不質良毋敢詐偽以給郊廟祭祀之服以¶
為旗章以别貴賤等給之度(貸它得切/别彼列切)¶
　(鄭氏曰婦官染人也采五色質正也良善也所用染/者當得真采正善也旗章旌旗及章識也孔氏曰染)¶
　(采染五色之采白與黑謂之黼黑與青謂之黻青與/赤謂之文赤與白謂之章染必以舊法故事無得有)¶
　(參差貸變此月暑濕染帛為宜是秦法也周則於夏/豫浸治染纁𤣥之色至秋乃總染五色染人云夏纁)¶
<pb:KR1d0058_WYG_006-98a>¶
　(𤣥秋染夏是也云黼黻文章云黑黄倉赤互相備也/旌旗者周禮司常九旗是也章識者周禮事名號官)¶
　(府象其事州里象其名家象其號是也方氏曰掌染/婦功故謂之婦官設色者采藍以為青采沙以為朱)¶
　(故謂之采衣服旌旗貴者從隆賤者從殺也故言等/隆非有餘殺非不足故言給有等有給各隨宜而度)¶
　(之故言度若天子龍衮諸侯黼之類所以别衣服貴/賤等給之度也若王建大常諸侯建旂之類所以别)¶
　(旌旗貴賤等給之度也凡此順文明之時故染文明/之色爾然周官染人春暴練夏纁𤣥秋染夏與此不)¶
　(同盖意各有所主也馬氏曰上制之而下守之者法/也昔以為常而後循焉者故也非其質謂之詐非其)¶
　(良謂/之偽)¶
○是月也樹木方盛乃命虞人入山行木毋有斬伐不¶
<pb:KR1d0058_WYG_006-98b>¶
可以興土功不可以合諸侯不可以起兵動衆毋舉大¶
事以摇養氣毋發令而待以妨神農之事也水潦盛昌¶
神農將持功舉大事則有天殃(行下/孟切)¶
　(鄭氏曰樹木毋有斬伐為其未堅韌也土将用事氣/欲靜故興土功合諸侯起兵動衆皆不可也大事謂)¶
　(興徭役以有為發令而待謂出徭役之令以預驚民/也民驚則心動是害土神之氣土神稱曰神農者以)¶
　(其主於稼穡也水潦盛昌神農将持功者言土以受/大雨澤安靜養物為功動之則致害也孝經說曰地)¶
　(順受澤謙虚開張含泉任萌滋物歸中方氏曰木之/生也方盛於夏則哀於秋矣虞人盖山虞也行廵之)¶
　(也毋斬伐慮傷方盛之氣也興土功合諸侯起兵動/衆皆大事也故繼言毋舉大事舉大事則人不安且)¶
<pb:KR1d0058_WYG_006-99a>¶
　(摇養氣矣摇者振而蕩之之謂夫萬物作於春而氣/主生長於夏而氣主養故謂之養氣發令而待謂預)¶
　(令之以事而使民有所待也以神農将持功於秋發/令而待則妨神農之事也神農者農之神夫興農功)¶
　(而相之於明者人也持農功而主之於幽者神也水/潦盛昌則百穀被其澤而向乎成矣故神農将持其)¶
　(功也苟舉大事以妨其切/則違神逆天而有天殃矣)¶
○是月也土潤溽暑大雨時行燒薙行水利以殺草如¶
以熱湯可以糞田疇可以美土彊(薙它計切/彊其兩切)¶
　(鄭氏曰潤溽謂塗濕也薙謂迫地芟草也此謂欲稼/菜地先薙其草草乾燒之至此月大雨流水潦畜於)¶
　(其中則草死不復生而地美可稼也可以糞田疇美/土彊者土潤溽膏澤易行也糞美互文爾土彊彊㯺)¶
<pb:KR1d0058_WYG_006-99b>¶
　(之地孔氏曰大雨欲其流故云行行猶通被也周禮/薙人除田草五月夏至芟殺暴之至六月合燒之故)¶
　(云燒薙其時大雨行於所燒田中仍壅遏蓄之以漬/燒薙故曰行水也先芟後燒又蓄水浸漬即草根爛)¶
　(死是利益於殺田中之草也日暴爛草田中之水水/浸而沫沸如以熱湯漬之糞壅苗之根言爛草糞田)¶
　(可使田肥也彊㯺磊塊難耕之地此月止水漬之乃/壅糞之可使田美也方氏曰土為火所蒸故潤既潤)¶
　(則水勝火火辱焉陸氏曰彊如彊梁之彊土彊言土/之不可化者糞言能厚其力羙言能善其性澄曰田)¶
　(疇謂孰耕而其田有界域者/土彊謂難耕而其土磽确者)¶
○季夏行春令則穀實鮮落國多風欬民乃遷徙行秋¶
令則丘隰水潦禾稼不孰乃多女災行冬令則風寒不¶
<pb:KR1d0058_WYG_006-100a>¶
時鷹隼蚤鷙四鄙入保(鮮音仙又上聲欬苦代/切隼息允切鷙音至)¶
　(鄭氏曰穀實鮮落國多風欬辰之氣乗之也未屬巽/辰又在巽位二氣相亂為害民遷徙象風轉移物也)¶
　(丘隰水潦戍之氣乗之也九月宿直奎奎為溝瀆與/此月大雨并而髙下皆水也禾稼不孰傷於水也女)¶
　(災含妊之類敗也風寒丑之氣乗之也鷹隼蚤鷙得/疾厲之氣也四都入保象鳥雀之走竄也都邑之城)¶
　(曰保孔氏曰穀實鮮少墮落風多故也此地災風欬/是天災遷徙是人災丘隰水潦及禾稼不孰地災也)¶
　(以水氣多也乃多女災人災也亦為水傷含妊也丑/未屬巽又建丑之月大寒中故行冬令則多風寒此)¶
　(天災也鷹隼蚤鷙季夏地氣殺害之象地災也方氏/曰鮮落即荘子所謂草木不待黄而落也五氣過盛)¶
　(故實有所不勝以多風故人肺受疾而欬也民乃遷/徙者以春主發散也丘隰水潦以金生水也曰丘隰)¶
<pb:KR1d0058_WYG_006-100b>¶
　(以見髙下皆被其害故禾稼不孰也多女災者以純/隂之氣過盛而反傷之也因風而後寒故曰風寒異)¶
　(乎隆冬之無風而寒矣當暑而寒故曰不時鷹隼善/擊必待秋焉以感疾厲之氣故蚤鷙於夏也春夏主)¶
　(出秋冬主入故四鄙入保陸氏曰國多風欬變民言/國國通於上若多疾病多瘧疾多鼽嚏多疥癘則言)¶
　(民為/宜)¶
　　　右記季夏凡九節¶
中央土¶
　(此謂小暑第十三日至大暑終凡十八日也嵗三百/六十日以四時言則九十日為春九十日為夏九十)¶
　(日為秋九十日為冬以五行言立春至清明之第十/二日終凡七十二日木王用事立夏至小暑之第十)¶
<pb:KR1d0058_WYG_006-101a>¶
　(二日終凡七十二日火王用事立秋至寒露之第十/二日終凡七十二日金王用事立冬至小寒之第十)¶
　(二日終凡七十二日水王用事季秋寒露第十三日/至霜降終凡十八日季冬小寒第十三日至大寒終)¶
　(凡十八日季春清明第十三日至穀雨終凡十八日/及此小暑第十三日至大暑終十八日共七十二日)¶
　(皆為土王用事然土雖分王於四季而其正位則在/火金之間以其在一嵗之中故曰中央土也孔氏曰)¶
　(木配春火配夏金配秋水配冬土則毎時寄王十八/日雖分寄而位本在未宜處季夏之末金火之間方)¶
　(氏曰木生火火生土土生金金生水土之位與其序/適居中央周人兆黄帝於南郊迎土氣於季夏亦以)¶
　(是爾厯於立秋以前言/土王用事即其時也)¶
其日戊巳¶
<pb:KR1d0058_WYG_006-101b>¶
　(戊巳者土干也四時之末各十/八日土王用事故其日屬戊巳)¶
其帝黄帝其神后土¶
　(鄭氏曰此黄精之君土官之神自古以来著徳立功/者也黄帝軒轅氏也后土亦顓頊氏之子曰黎兼為)¶
　(上/官)¶
其蟲倮(倮力/果切)¶
　(倮人類也人類之貴於羽毛鱗介猶土之尊於木火/金水也故以蟲之倮者配土孔氏曰大戴記云鱗蟲)¶
　(三百六十龍為之長羽蟲三百六十鳯為之長毛蟲/三百六十麟為之長介蟲三百六十龜為之長倮蟲)¶
　(三百六十聖/人為之長)¶
<pb:KR1d0058_WYG_006-102a>¶
其音宫¶
　(鄭氏曰聲始於宫宫數八十一屬土者以/其最濁君之象也季夏之氣和則宫聲調)¶
律中黄鍾之宫¶
　(此句可削孔氏曰黄鍾候氣之管本位在子土無候/氣之法此是黄鍾之宫聲與中央土聲相應非候氣)¶
　(也賀瑒云黄鍾是十一月管何縁復應此月以土居/中故虚設律於其月實不用土寄王四季之末故從)¶
　(四時之管而不别候氣也澄按若是言宫聲與土應/則上文其音宫一句盡之矣何縁再出黄鍾律名此)¶
　(句於義不通/故曰可削)¶
其數五¶
<pb:KR1d0058_WYG_006-102b>¶
　(鄭氏曰土生數五成數十/但言五者土以生為本)¶
其味甘其臭香¶
　(鄭氏曰土之臭味也陸氏曰香牛膏也於春言所生/於秋言所尅於中央言其正且木在上燎之則焦在)¶
　(下浸之則朽於夏言焦春在/前也於冬言朽春在後也)¶
其祀中霤祭先心(霤力/又切)¶
　(鄭氏曰中霤猶中室地土主中央而神在室古者複/穴是以名室為霤祀中霤之禮設主於牖下乃制心)¶
　(及肺肝為爼其祭肉心肺肝各一它皆如祀户之禮/孔氏曰古者窟居隨地而造若平地則但累土為之)¶
　(謂之複言於地上重複為之也若髙地則鑿為坎謂/之穴其形皆如陶竈故詩曰陶復陶穴皆開其上取)¶
<pb:KR1d0058_WYG_006-103a>¶
　(明故雨霤之後世開牖象中霤之取明其地不當棟/而在室之中央因名室為中霤也喪禮云浴於中霤)¶
　(飯於牖下明中霤不關牖下也土五行之主故其神/在室之中央中霤所祭則土神也郊特牲云家主中)¶
　(霤開牖象霤故設主於廟室牖下五祀皆先席室之/奥此不言者前祀户注已備也此别設主當廟室牖)¶
　(内之下而北向也澄按夏祭先肺者謂先祭肺而次/祭心又祭肝也此先心者謂先祭心而次祭肺又祭)¶
　(肝也秋先肝者謂先祭肝而次祭肺又祭心也冬先/腎者謂先祭腎次祭脾又再祭脾也春先脾者謂先)¶
　(祭脾次祭腎又再祭腎也五時之祭所先不同諸家/以五行生尅求其義者皆鑿惟曰以四時之位五臟)¶
　(之上下次之者為得孔疏已載於春祭光脾之下今/借人身五臟上下之次明之肺最在上心次於肺亦)¶
　(在上故候肺心二脉皆在上部脾在中肝次於脾亦/在中故候脾肝二脉皆在中部腎最在下故候腎脉)¶
<pb:KR1d0058_WYG_006-103b>¶
　(在下部四時之位則夏至日近北極去地最髙肺之/位象之故夏祭先肺也夏之後曰漸南夏末比夏至)¶
　(之日㣲下心之位象之故中央土王之時祭先心也/秋分春分日在赤道平分天地之半而當其腰脾肝)¶
　(之位象之故春祭先脾秋祭先肝也冬至/日近南極最下腎之位象之故冬祭先腎)¶
○天子居大廟大室乗大路駕黄駵載黄旂衣黄衣服¶
黄玉食稷與牛其器圜以閎(圜于權切/閎音宏)¶
　(鄭氏曰大廟大室中央室也大路殷路也車如殷路/之制而飾之以黄稷五穀之長牛土畜也器圜者象)¶
　(土周布於四時閎讀如紘閎謂中寛象土含物澄曰/鄭注釋天子毎月所居皆以為大寝而以青陽為東)¶
　(堂明堂為南堂總章為西堂𤣥堂為北堂青陽之北/偏為左个南偏為右个盖以東面而言也明堂之東)¶
<pb:KR1d0058_WYG_006-104a>¶
　(偏為左个西偏為右个盖以南面而言也總章之南/偏為左个北偏為右个盖以西面而言也𤣥堂之西)¶
　(偏為左个東偏為右个盖以北面而言也朱子因之/又謂只是九室左个右个隨四時所嚮而易其名春)¶
　(居東室而東嚮則以北室之右為左个南室之左為/右个夏居南室而南嚮則以東室之右為左个西室)¶
　(之左為右个秋居西室而西嚮則以南室之右為左/个北室之左為右个冬居北室而北嚮則以西室之)¶
　(右為左个東室之左為右个澄竊謂大寢天子聴政/之所户牖之間設黼扆四時皆南面嚮明而治安得)¶
　(一月各居一處而春秋冬三時皆不南面者况冬寒/之時而北面尤不可居又南北偏東西偏其位不正)¶
　(非可聴政之所諸儒所說各殊皆於古制不合事宜/不通詳此記所謂居非言聴政乃每日釋服退息而)¶
　(居之時也按四時所居五處不同禮經别無它文惟/天子有五小寢是燕居之處月令所記或是取此而)¶
<pb:KR1d0058_WYG_006-104b>¶
　(其名異故使人惑也陳氏禮書云王大寢一在前小/寢五在後大寢聴政小寢燕息也五小寢一寢居中)¶
　(四寢居四角春居東北夏居東南秋居西南冬居西/北土王之月居中此說盖本孔氏曲禮疏若以孔陳)¶
　(之說釋月令天子各月之居則古制事宜兩不背戾/凡居五寢皆南面夏寢秋寢在中寢之前就中寢嚮)¶
　(前而言故二寢皆以東夾為左个西夾為右个冬寢/春寢在中寢之後就中寢嚮後而言故二寢皆以西)¶
　(夾為左个東夾為右个其左右二字如曲禮所謂客/入門而左大夫士出入君門由闑右並是以西為左)¶
　(東為右也此之大廟/大室則中寢之室也)¶
　　　右記季月土寄王之日凡二節¶
　禮記纂言卷六上¶
<pb:KR1d0058_WYG_006-105a>¶
欽定四庫全書¶
　禮記纂言卷六下　　　　　元　吳澄　撰¶
　　月令¶
孟秋之月¶
　(此謂立秋後三十日也唐月令曰立秋之日凉風至/後五日白露降後五日寒蟬鳴處暑之日鷹乃祭鳥)¶
　(後五日天地始肅/後五日禾乃登)¶
日在翼昏建星中旦畢中¶
　(鄭氏曰日月㑹於鶉尾而斗建申之辰也孔氏曰三/統歴七月節日在張十八度昬斗四度中去日一百)¶
<pb:KR1d0058_WYG_006-105b>¶
　(一十四度旦畢八度中七月中日在翼十五度昬斗/十六度中去日一百一十一度旦井初度中元嘉歴)¶
　(七月節日在張五度昬箕二度中旦胃二度中七月/中日在翼十度昬斗三度中旦&KR0295;七度中唐月令曰)¶
　(七月之節日在張昬尾中曉婁中斗建申位之初/七月中氣日在張昬箕中曉&KR0295;中斗建申位之中)¶
其日庚辛¶
　(庚辛者金干也立秋以後七十/二日金王用事故其日屬庚辛)¶
其帝少皥其神蓐收(少詩召切/蓐音辱)¶
　(鄭氏曰此白精之君金官之臣自古以来著徳立功/者也少皥金天氏蓐収少皥氏之子曰該為金官)¶
其蟲毛¶
<pb:KR1d0058_WYG_006-106a>¶
　(西方奎婁胃&KR0295;畢觜參七宿有虎/之象故凡動物之有毛者屬金)¶
其音商¶
　(鄭氏曰三分徵益一以生商商數七十二屬金/者以其濁次宫臣之象也秋氣和則商聲調)¶
律中夷則¶
　(鄭氏曰夷則者大吕之所生也三分去一律長五寸/七百二十九分寸之四百五十一孟秋氣至則夷則)¶
　(之律/應)¶
其數九¶
　(鄭氏曰金生數四成數九/但言九者亦舉其成數)¶
<pb:KR1d0058_WYG_006-106b>¶
其味辛其臭腥¶
　(鄭氏曰金/之臭味也)¶
其祀門祭先肝¶
　(鄭氏曰秋隂氣出祀之於門外隂也祭先肝者秋為/隂中於藏直肝祀門之禮北面設主于門左樞乃制)¶
　(肝及肺心為俎奠于主南又設/盛于俎東其它皆如祭竈之禮)¶
○凉風至白露降寒蟬鳴鷹乃祭鳥用始行戮¶
　(陸氏曰西風謂之凉風猶東風謂之温風温凉言其/氣方氏曰凉未至於寒也特為寒之微而已春露則)¶
　(生秋露則殺白為金之正故也馬氏曰凉風至則天/地之仁氣散矣白露降則隂乗陽而其候交矣寒蟬)¶
<pb:KR1d0058_WYG_006-107a>¶
　(鳴則物之生於暑者其聲變矣鷹乃祭鳥用始行戮/則時主殺而物之司殺者應是而動也鷹至不仁也)¶
　(猶祭然/後食)¶
○天子居總章左个乘戎路駕白駱載白旂衣白衣服¶
白玊食麻與犬其器亷以深(駱音/洛)¶
　(鄭氏曰緫章左个大寢西堂南隅戎路兵車也制如/周革路而飾之以白白馬黒鬛曰駱麻實有文理屬)¶
　(金犬金畜也噐亷以/深象金傷害物入蔵)¶
○是月也以立秋先立秋三日大史謁之天子曰某日¶
立秋盛徳在金天子乃齊立秋之日天子親帥三公九¶
<pb:KR1d0058_WYG_006-107b>¶
卿諸侯大夫以迎秋於西郊還反賞軍帥武人於朝(先/悉)¶
(薦切帥/所類切)¶
　(鄭氏曰謁告也迎秋者祭白帝於西郊之兆/也軍帥諸將也武人謂環人之屬有勇力者)¶
天子乃命將帥選士厲兵簡練桀俊專任有功以征不¶
義詰誅暴慢以明好惡順彼逺方(詰去吉切好/惡並去聲)¶
　(方氏曰才足以將物而勝之謂之將知足以帥人而/先之謂之帥士言其人兵言其噐選士則人無不能)¶
　(於事厲兵則噐無不利於用桀俊簡之則無所不擇/練之則無所不孰既選厲簡練之矣苟非已試之效)¶
　(則勝負猶未可知故所任必在乎有功之人也任有/功矣苟置疑貳於其間則知者必不盡其謀能者必)¶
<pb:KR1d0058_WYG_006-108a>¶
　(不竭其力故任之欲其専也凡此欲以征不義也無/以覆下之謂㬥不能敬上之謂慢詰以問其罪誅以)¶
　(戮其人所詰誅者㬥慢則好惡公而明矣故曰以明/好惡好惡得其明則合天下之所願而無逆矣故曰)¶
　(順彼逺方鄭氏曰征之言正/也詰謂窮治之問其罪也)¶
○是月也命有司脩法制繕囹圄具桎梏禁止姦慎罪¶
邪務搏執命理瞻傷察創視折審斷決獄訟必端平戮¶
有罪嚴斷刑天地始肅不可以贏(創初良切/斷丁亂切)¶
　(方氏曰脩則治其壞繕則善其事具則完其器法制/古之所有也故曰脩囹圄禁人之地於此有事焉故)¶
　(曰繕桎梏禁人之噐也故曰具姦存乎心故止之邪/見乎行故罪之搏所以戮之執所以拘之於仲春則)¶
<pb:KR1d0058_WYG_006-108b>¶
　(省囹圄去桎梏於孟秋則繕囹圄具桎梏先王奉時/之道可見矣前言命有司後言命理者以脩法制非)¶
　(理之所専故也先王之用刑也既務搏執矣又命瞻/傷察創視折焉其心仁矣端言無偏頗之異平言無)¶
　(輕重之差審斷決故獄訟必端平也有罪然後戮則/不及於無辜斷刑嚴則莫敢輕犯秋者隂之始冬者)¶
　(隂之終故於孟秋言天地始肅陽道常饒饒則有餘/而贏隂道常乏乏則不足而縮人君實輔相天地故)¶
　(曰不可以贏鄭氏曰順秋氣政尚嚴也理治獄官也/有虞氏曰士戛曰大理周曰大司宼創之淺者曰傷)¶
　(端猶正也肅嚴急之言也贏猶觧也陸氏曰蔡邕云/皮曰傷肉曰創骨曰折骨肉皆絶曰斷傷瞻之而已)¶
　(創然後察也折視之而已斷然後審也澄曰姦未發/露而藏於内者止之止之而曰禁則非慢令也邪已)¶
　(發露而顯於外者罪之罪之而曰慎則非濫刑也陸/氏以視折審斷為句優於舊注斷即王制所謂斷者)¶
<pb:KR1d0058_WYG_006-109a>¶
　(也傷之甚者為創察則加詳於瞻折之甚者為斷審/則加詳於視命有司至務搏執順天之義也命理至)¶
　(端平愛人之仁也又緫結之曰戮有罪嚴斷刑盖雖/命有司以搏執然所戮者有罪之人未嘗及無辜也)¶
　(則義之中有仁焉雖命理官以端平然苟或當刑斷/之必嚴未嘗敢失出也則仁之中有義焉大槩此時)¶
　(所尚以順天之義為主特以愛人之仁行乎其間爾/所以然者天地之氣始嚴急故順天者亦當嚴急而)¶
　(不可以寛緩也/贏有寛緩之意)¶
○是月也農乃登穀天子嘗新先薦寢廟¶
　(鄭氏曰黍稷之屬於是始孰方氏曰糓謂稷也以稷/孰於此故農乃登焉然孟夏之麥仲夏之黍仲秋之)¶
　(麻季秋之稻皆糓也正以糓言稷者以其為五糓之/長也稼稷之官謂之后稷土穀之神謂之社稷者以)¶
<pb:KR1d0058_WYG_006-109b>¶
　(是孔氏曰按仲秋云以犬嘗/麻今不云牲者記文略也)¶
命百官始收歛完隄防謹壅塞以備水潦脩宫室坏墻¶
垣補城郭(壅於勇切/坏歩回切)¶
　(鄭氏曰順秋氣収歛物也八月宿直畢畢好雨完隄/防謹壅塞以傋八月也脩宫室坏墻垣補城郭象秋)¶
　(収歛物當藏也方氏曰秋主収歛人之奉天則有収/歛之事聚土而壅之之謂壅升土而壅之之謂塞凡)¶
　(此所以備水潦也胡氏曰坏土塊蟄蟲坏户亦謂以/土増益其穴澄謂隄防有闕壊處則完之其無隄防)¶
　(而當水之来路者或坏髙其低處則曰壅或填實其/虚處則曰塞皆所以遏水之来也謹謂常用心察視)¶
　(豫為戒備也人之居内有宫室外有墻垣又外有城/郭為人之障蔽皆當脩之坏之補之謂或整治其舊)¶
<pb:KR1d0058_WYG_006-110a>¶
　(増益其新象天/地之閉塞也)¶
○是月也毋以封諸侯立大官毋以割地行大使出大¶
幣(使去/聲)¶
　(鄭民曰古者於嘗出田邑此其月也而禁封諸侯割/地失其義孔氏曰鄭唯云不封諸侯及割地失其義)¶
　(則毋立大官毋行大使毋出大幣為得禮以其収歛/之月故也方氏曰割地謂益以地使者使於四方故)¶
　(言行幣以藏於府庫為入反以予人故言出凡此皆/非収歛之事故言毋以止之其曰大官大使大幣則)¶
　(小者容/或可矣)¶
○孟秋行冬令則隂氣大勝介蟲敗穀戎兵乃來行春¶
<pb:KR1d0058_WYG_006-110b>¶
令則其國乃旱陽氣復還五穀無實行夏令則國多火¶
災寒熱不節民多瘧疾(復扶/又切)¶
　(鄭氏曰隂氣大勝亥之氣乘之也介蟲敗穀介甲也/甲蟲屬冬敗穀者稻蟹之屬戎兵乃来營室之氣為)¶
　(害也十月宿直營室主武士其國乃旱寅之氣乘之/也雲雨以風除也陽氣復還五穀無實能生而不能)¶
　(成也國多火災已之氣乘之也瘧疾寒熱所為也孔/氏曰隂氣大盛天災介蟲敗穀蟹食稻也地災戎兵)¶
　(乃来人災也其國乃旱陽氣復還天災五穀無實地/災也國多火災寒熱不節天災民多瘧疾人災也方)¶
　(氏曰方一隂之時而行重隂之令故隂氣大勝戎兵/乃来亦以隂大勝主殺也方隂中之時而行陽中之)¶
　(令則陽亢矣故旱也自夏徂秋則陽往而隂来以其/旱故陽氣復還也萬物敷華於陽而成實於隂以陽)¶
<pb:KR1d0058_WYG_006-111a>¶
　(氣復還故五穀無實也火王於南方故行夏令則國/多火災火之氣為熱水之氣為寒而此井寒熱不節)¶
　(者盖熱極生寒隂陽之理然也民多/瘧疾則以感寒熱之氣而被瘧也)¶
　　　右記孟秋凡八節¶
仲秋之月¶
　(此謂白露後三十日也唐月令曰白露之日鴻鴈来/後五日𤣥鳥歸後五日羣鳥飬羞秋分之日雷乃収)¶
　(聲後五日蟄蟲坏/户後五日水始涸)¶
日在角昬牽牛中旦觜觿中(觜子斯切/觿户圭切)¶
　(鄭氏曰日月㑹于夀星而斗建酉之辰也孔氏曰三/統歴八月節日在軫十二度昬斗二十六度中去日)¶
<pb:KR1d0058_WYG_006-111b>¶
　(一百六度旦井二度中八月中日在角十度昬女三/度中去日一百二度旦井二十一度中元嘉歴八月)¶
　(節日在翼十七度昬斗十四度中旦畢十六度中八/月中日在軫十五度昬斗二十四度中旦井九度中)¶
　(唐月令曰八月之節日在翼昬南斗中曉畢中斗建/酉位之初入月中氣日在軫昬南斗中曉東井中斗)¶
　(建酉位/之中)¶
其日庚辛其帝少皡其神蓐收其蟲毛其音商律中南¶
吕其數九其味辛其臭腥其祀門祭先肝¶
　(鄭氏曰南吕者大簇之所生三分圭一律長/五寸三分寸之一仲秋氣至則南吕之律應)¶
盲風至鴻鴈來𤣥鳥歸羣鳥養羞(盲忙/庚切)¶
<pb:KR1d0058_WYG_006-112a>¶
　(鄭氏曰皆記時候也盲風疾風也𤣥鳥燕也歸謂去/蟄也凡鳥隨隂陽者不以中國為居羞謂所食也夏)¶
　(小正曰九月丹鳥羞白鳥説曰丹鳥丹良也白鳥蚊/蚋也其謂之鳥者重其飬者也有翼為鳥飬也者不)¶
　(盡食也二者文異羣鳥丹良未聞孰是孔氏曰按大/戴禮八月丹鳥羞白鳥今鄭云九月所見本異也丹)¶
　(鳥以白鳥為珍羞重其所養之物不盡食之雖蟲而/謂鳥也方氏曰盲者閉暗之稱當建酉闔戸之月故)¶
　(其風謂之盲風又謂之閶闔以此𤣥鳥歸者至以陽/中故歸以隂中也羞謂所美之食養之所以備冬藏)¶
　(也項氏曰羣鳥至秋與百穀俱成人始取之以為飬/羞如雉鷃鶉鳩鴈鶩今人皆至秋食之周禮司裘仲)¶
　(秋行羽物以賜羣臣於古有證矣此皆天候不言人/事則孟秋農乃登穀亦以人事為一候也鷹祭鳥於)¶
　(孟秋之第四候則人羞之於仲秋之第三候不亦可/乎澄按羣鳥飬羞義疑方説近是盖飬羞猶詩言蓄)¶
<pb:KR1d0058_WYG_006-112b>¶
　(租飬謂不食而儲蓄之也羣鳥於此月豫盖其/所美之食以待冬寒無可取食之時而食之也)¶
○天子居緫章大廟乗戎路駕白駱載白旂衣白衣服¶
白玊食麻與犬其器亷以深¶
　(鄭氏曰緫章大/廟西堂大室也)¶
○是月也養衰老授几杖行糜粥飲食(糜忙/皮切)¶
　(鄭氏曰助老氣也行猶賜也張子曰老人氣衰津液/少不能乾食故糜粥為飬老之具方氏曰行徧行之)¶
　(也几杖之禮重非庶人之老可預故唯於糜/粥言行焉几杖以飬其體糜粥以飬其氣)¶
乃命司服具飭衣裳文繡有恒制有小大度有長短衣¶
<pb:KR1d0058_WYG_006-113a>¶
服有量必循其故冠帶有常(量音/亮)¶
　(鄭氏曰司服具飭衣裳謂祭服也文謂畵也祭服之/制畫夜而繡裳衣服有量謂朝燕及它服凡此為寒)¶
　(益至也詩云七月流火九月授衣於是作之可也冠/帯因制衣服而作之孔氏曰具備也飭正也文繡有)¶
　(恒恒則故也及朝宴等之衣服亦皆有量必因循故/法不得更改别造它服謂戰伐田獵等之服澄曰文)¶
　(繡有恒謂衣之繪六章裳之繡六章有定法也制有/小大謂横而裁之之廣狭也如衣用幾幅袂用幾幅)¶
　(裳用幾幅之類度有長短謂從而度之之長短也如狭/衣二尺二寸帶下尺裳及踝無被土之類量即是廣)¶
　(之制長短之度也但祭服既言制度矣故此變言量/循其故即若祭服之有恒但祭服有文繡此無文繡)¶
　(爾冠帶不隨人身而有大小長短之異故不言制度變/量而但言有常者其法亦必有恒循其故而不可改)¶
<pb:KR1d0058_WYG_006-113b>¶
　(也/)¶
乃命有司申嚴百刑斬殺必當毋或枉橈枉橈不當反¶
受其殃(當去聲橈女/教切又上聲)¶
　(鄭氏曰申重也當謂值其罪也孔氏曰枉謂違法曲/斷橈謂有理不申應重乃輕應輕更重是不當也方)¶
　(氏曰孟秋既命嚴斷刑矣至此又命之故曰申嚴刑/有五而曰百者據罪言之傳曰罪多而刑五必曰百)¶
　(據成數言之與百里百事同義斬者必殺殺者不必/斬斬殺必當慮及無辜也然刑之所加不止於斬殺)¶
　(所命止及此者以大辟尤重故也枉則在上者不直/橈則在下者不申使斬殺不當則以枉橈故也先王)¶
　(奉天如此而有司或枉橈焉/是逆天也逆天則天必災矣)¶
<pb:KR1d0058_WYG_006-114a>¶
○是月也乃命宰祝循行犧牲視全具按芻豢瞻肥瘠¶
察物色必比類量大小視長短皆中度五者備當上帝¶
其饗(行去聲/中去聲)¶
　(鄭氏曰於鳥獸肥充之時宜省羣牲也宰祝大宰大/祝主祭祀之官也飬牛羊曰芻犬豕曰豢五者謂所)¶
　(視也所按也所瞻也所察也所量也此皆得其正則/上帝饗之上帝饗之而無神不饗矣孔氏曰純色曰)¶
　(犧體完曰全食草曰芻食穀曰豢皆按行之也瞻祀/亦視也肥充也瘠瘦也物色騂黝之别也周禮陽)¶
　(用騂隂祀用黝望祀各以其方之色已行故事曰比/品物相随曰類五方本異其色是比也大皥配東亦)¶
　(用青是類也大謂牛羊豕成牲者小謂羔豚之屬長/短謂天地之牛角繭栗宗廟之牛角握之屬也陸氏)¶
<pb:KR1d0058_WYG_006-114b>¶
　(曰五者備當謂所行所按所察所量所視盖於循行/犧牲言視全具於按芻豢言瞻肥瘠於察物色言必)¶
　(比類各係上事言之澄曰一則全具二則肥瘠三則/比類四則小大五則長短行之按之察之量之視之)¶
　(而五者皆中度是謂備/當五者之目陸氏説是)¶
天子乃難以達秋氣(難乃/多切)¶
　(鄭氏曰此難難陽氣也陽暑至此不衰害亦将及人/王居明堂禮曰仲秋九門磔攘以發陳氣禦止&KR1282;疫)¶
　(孔氏曰秋時凉氣新至發去陽之陳氣也澄曰難以/消去殘暑煩鬰之氣而達秋月清涼之氣於民間也)¶
　(熊氏曰季春云國難謂天子諸侯有國為難此云天/子乃難以難陽氣唯天子得難諸侯以下不得難也)¶
以犬嘗麻先薦寢廟¶
<pb:KR1d0058_WYG_006-115a>¶
　(鄭氏曰麻/始孰也)¶
○是月也可以築城郭建都邑穿竇窖脩囷倉(竇音豆/窖音教)¶
(囷邱/倫切)¶
　(鄭氏曰為民将入物當藏也穿竇窖者入地圓曰竇/方曰窖王居明堂禮曰仲秋命庶民畢入于室曰時)¶
　(殺將至毋罹其災澄曰築城郭建都邑以居民也穿/竇窖脩囷倉以藏物也方氏曰凡此皆歛藏之事故)¶
　(於建酉闔戸/之月言之)¶
乃命有司趣民收歛務畜菜多積聚(趣音促畜/丑六切)¶
　(鄭氏曰始為禦冬之備方氏曰趣民急趣之也孟秋/言命百官始収歛以其物初成至此則物既成而収)¶
<pb:KR1d0058_WYG_006-115b>¶
　(歛不可緩也故趣之焉詩言我有㫖蓄亦以御冬不/特菜而已澄曰既言務畜菜又言多積聚言菜之外)¶
　(它物皆當積聚而/畜之以備御冬也)¶
乃勸種麥毋或失時其有失時行罪無疑¶
　(鄭氏曰麥接絶續乏之榖尤重之孔氏曰前年秋穀/至夏盡絶後年秋穀夏時未登是其絶也夏時人民)¶
　(糧食闕短是其乏也麥乃夏時而孰是接其絶續其/乏黍稷百穀不云勸種於麥獨勸之尤重故也方氏)¶
　(曰麥以秋種至夏乃穫以其牟利之遲慮民惰而不/種也故特勸之其有失時行罪無疑者所以重農時)¶
　(而戒不/暋也)¶
○是月也日夜分雷始收聲蟄蟲坏戸殺氣浸盛陽氣¶
<pb:KR1d0058_WYG_006-116a>¶
日衰水始涸(坏歩囘切/涸户角切)¶
　(鄭氏曰又記時候也雷始収聲在地中動内物也坏/益也蟄蟲益户謂稍小之也涸竭也周語曰辰角見)¶
　(而雨畢天根見而水涸辰角見九月本也天根見九/月末也此甫八月中氣雨未止而云水竭非也孔氏)¶
　(曰雷是陽氣主於動不唯地中潜伏而已十一月一/陽初生復卦用事震下坤上震為動坤為地是動於)¶
　(地下從此月始户謂穴也蟄蟲以土増益穴之四旁/使通明處稍小所以然者隂氣將至時氣尚温猶須)¶
　(出入故坏之稍小十月寒甚乃閉之也方氏曰坏户/與坏垣墻之坏同義殺氣浸盛者陽主生隂主殺言)¶
　(隂之夷物至此告酷也浸言若水之浸日加/益也陽氣日衰者陽盛於夏至此而衰也)¶
日夜分則同度量平權衡正釣石角斗甬¶
<pb:KR1d0058_WYG_006-116b>¶
　(方氏曰鈞盖三十斤之稱仲春所謂鈞者特言輕重/之鈞而已石盖四鈞之稱以其尤重而内實故謂之)¶
　(石澄曰度量權衡緫言之下二句分言之鈞石五權/中之二斗角五量中之三也平之正之角之皆同之)¶
　(也/)¶
○是月也易關市来商旅納貨賄以便民事四方來集¶
逺鄉皆至則財不匱上無乏用百事乃遂凡舉大事毋逆¶
大數必順其時慎因其類(易以/豉切)¶
　(鄭氏曰易闗市謂輕其税使民利之商旅賈客也匱/亦乏也遂猶成也大事謂興土功合諸侯舉兵衆也)¶
　(季夏禁之孟秋乃征伐此月禁城郭季秋教田獵是/以於中為之戒焉孔氏曰闗市之處輕其賦稅不為)¶
<pb:KR1d0058_WYG_006-117a>¶
　(節礙是易闗市也闗市既易則商旅自来商旅既来/則貨賄自入以此便利民人之事四方緫来聚集逺)¶
　(鄉於是皆至貨賄既多則庫財不匱上下豐足百事/皆成於此興舉其事無逆天之大數必須順其隂陽)¶
　(之時謹慎因其事類不可煩亂妄為方氏曰入以為/利者商也行而從人者旅也易闗市所以来商旅來)¶
　(商旅故貨賄可得而納也貨賄以時而納之待時而/出之更為出納各從其便故曰以便民事四方散而)¶
　(不一故言來集逺鄉邈而在外故言皆至四方來集/逺方皆至則貢賦之職脩矣此財所以不匱也財葢)¶
　(貨賄之總名財所以待用用所以作事故言上無乏/用百事乃遂遂言遂其志之所欲為也大傳曰財用)¶
　(足故百志成凡物有數皆出陽而入隂所謂大數不/過隂陽出入而已人君舉大事不可逆此大數數之)¶
　(所運為時時之所從為類必順隂陽之時而無違慎/因隂陽之類而無變也舉事如此四時所同然當闔)¶
<pb:KR1d0058_WYG_006-117b>¶
　(户之時尤不宜妄/舉故於此申戒之)¶
○仲秋行春令則秋雨不降草木生榮國乃有恐行夏¶
令則其國乃旱蟄蟲不藏五穀復生行冬令則風災數¶
起收雷先行草木蚤死(復扶又切/數色角切)¶
　(鄭氏曰秋雨不降夘之氣乗也夘宿直房心心為大/火草木生榮應陽動也國有恐以火訛相驚也國旱)¶
　(蟲不蟄穀復生午之氣乗之也風災數起子之氣乗/之也北風殺物収雷先行先猶蚤也冬主閉草木蚤)¶
　(死寒氣盛也孔氏曰秋雨不降天災夘大火之氣是/積陽故雨不降草木生榮地災國乃有恐人災也仲)¶
　(秋至仲春火氣但秋金能尅春木及仲秋雨水又尅/火火竟不能為害但以訛偽言語相驚其國乃旱天)¶
<pb:KR1d0058_WYG_006-118a>¶
　(災蟄蟲不藏五穀復生地災也風災也風災數起収/雷先行天災草木蚤死地災也方氏曰國乃有恐少)¶
　(陽之所動也其國乃旱陽亢故也五穀復生盛陽作/之也風災數起非以時動故也雷以陽中發聲隂中)¶
　(収聲収雷先行愆於陽也/雷風不節故草木蚤死)¶
　　　右記仲秋凡九節¶
季秋之月¶
　(此謂寒露後三十日也唐月令曰寒露之日鴻鴈来/賔後五日雀入大水為蛤後五日菊有黄華霜降之)¶
　(日豺乃祭獸後五日草木黄落後五日蟄蟲咸俯澄/曰菊有黄華之第三日至立冬前凡十八日土王用)¶
　(事/)¶
<pb:KR1d0058_WYG_006-118b>¶
日在房昬虚中旦栁中¶
　(鄭氏曰日月㑹於大火而斗建戌之辰也孔氏曰三/統歴九月節日在氐五度昬虗二度中去日九十七)¶
　(度旦張初度中九月中日在房五度昬危三度中去/日九十三度旦張十八度中元嘉歴九月日在亢一)¶
　(度昬牛八度中旦井二十九度中九月中日在氐二/度昬女十一度中旦栁十一度中唐月令曰九月之)¶
　(節日在角昬牽牛中曉東井中斗建戌位之初九/月中氣日在氏昬須女中曉栁中斗建戌位之中)¶
其日庚辛其帝少皥其神蓐收其蟲毛其音商律中無¶
射其數九其味辛其臭腥其祀門祭先肝¶
　(鄭氏曰無射者夾鍾之所生三分去一律長四寸六/千五百六十分寸之一千五百二十四季秋氣至則)¶
<pb:KR1d0058_WYG_006-119a>¶
　(無射之/律應)¶
○鴻鴈来賔爵入大水為蛤鞠有黄華豺乃祭獸戮禽¶
　(鄭氏曰皆記時候也來賔言其客止未去也大水海/也戮猶殺也孔氏曰國語云雀入于海為蛤禽獸亦)¶
　(互文禽獸初得皆殺而祭之後得者殺而不祭也陸/氏曰來賓言其寓中國如主賔也鞠華以黄為美祭)¶
　(言獸以大者祭也方氏曰桃花於仲春桐花於季春/皆不言有獨於鞠言之者以萬物皆華於陽獨鞠華)¶
　(於隂故特言有春秋傳曰有者不宜有也桃華之紅/桐華之白皆不言其色獨鞠言其色而曰黄華者以)¶
　(華於隂中其色正應隂之盛也豺乃祭獸戮禽者祭/獸於天然後戮禽而食然於戮曰禽凡可擒而獲者)¶
　(皆戮之祭曰獸所祭者唯可/狩而獲者爾以其特大也)¶
<pb:KR1d0058_WYG_006-119b>¶
○天子居總章右个乗戎路駕自駱載白旂衣白衣服¶
白玉食麻與犬其器亷以深¶
　(鄭氏曰總章右/个西堂北偏)¶
○是月也申嚴號令命百官貴賤無不務内以㑹天地¶
之藏無有宣出¶
　(鄭氏曰申重也内謂収歛入之也㑹猶聚也孔氏曰/此月之時勅命百官貴之與賤無有一人不務内収)¶
　(歛其物順天地以深閉藏也物皆収歛時又閉蔵無/得有宣露出散其物以逆時氣陸氏曰命百官徧命)¶
　(也言百官又言貴賤詳言之方氏曰號令未嘗不嚴/特以天地嚴凝之氣盛於西北故奉時氣以申之爾)¶
<pb:KR1d0058_WYG_006-120a>¶
　(夫藏冬事也内以㑹之則存乎秋不先㑹於秋則冬/無所藏也季春言不可以内季秋言無不務内季春)¶
　(言發倉廩季秋言無有宣/出皆所以順隂陽之理)¶
乃命冢宰農事備收舉五穀之要藏帝籍之收於神倉¶
祗敬必飭¶
　(鄭氏曰備猶盡也舉五穀之要定其租税之簿也帝/藉所耕千畆也藏祭祀之穀於神倉重粢盛之委也)¶
　(祗亦敬也孔氏曰帝藉者供上帝之藉田也藉借也/借民力所治之田也供神之物故曰神倉於此神倉)¶
　(之中當須敬而復敬必使飭正方氏曰仲秋言趣民/牧歛然猶未備也至此始言備収焉農事備収然後)¶
　(五穀之要可舉也要謂多少之總數猶宰夫之治要/司㑹之月要舉之将以制國用也𡺳詩言十月穫稻)¶
<pb:KR1d0058_WYG_006-120b>¶
　(而此季秋言備収者地氣有早晚也命冢宰者以國/用制於冢宰而甸師之掌耕耨王藉又𨽻于天官故)¶
　(也/)¶
○是月也霜始降則百工休¶
　(鄭氏曰塞而膠漆之作不堅好也方氏曰雨露生物/霜成物季秋則成物之功極矣百工興事造業以具)¶
　(人噐亦有成物之功焉天地既成人功其可不休乎/季春言百功咸理盖創始之時也孟冬言工師效功)¶
　(盖成終之時也将效功於孟冬則休之於季秋冝矣/然古者於霜降固有所不休者若弓人冬析幹寒奠)¶
　(體之類是也此記所/言亦其大致然爾)¶
乃命有司曰寒氣緫至民力不堪其皆入室¶
<pb:KR1d0058_WYG_006-121a>¶
　(鄭氏曰總猶猥卒也方氏曰陽氣散而成暑隂氣聚/而成寒總者聚也故曰寒氣總至以寒氣之至則民)¶
　(力或有所不堪勝故命之皆入室詩曰入此室處書/言厥民隩謂是矣然塞氣者冬之時入室者冬之事)¶
　(此言之於季秋者/亦先期而命之爾)¶
上丁命樂正入學習吹(吹昌/睡切)¶
　(鄭氏曰入學習吹為将饗帝/也春夏重舞秋冬重吹也)¶
○是月也大饗帝嘗犧牲告備于天子¶
　(大饗帝者以周禮言之祀上帝於明堂而以文王配/也嘗宗廟秋祭之名将舉二祭其所用犧牲當前期)¶
　(告備于天子方氏曰以宗廟秋祭之犧牲告備于天/子則以物成可嘗之時尤所重故也嘗如此則大饗)¶
<pb:KR1d0058_WYG_006-121b>¶
　(可知仲秋之月視全具矣至此乃告備然周之嘗/以仲月而此於季月者彼取時之中此取時之盛)¶
合諸矦制百縣為來嵗受朔日與諸矦所稅於民輕重¶
之法貢職之數以逺近土地所宜為度以給郊廟之事¶
無有所私¶
　(鄭氏曰秦以建亥之月為嵗首於是嵗終使諸侯及/鄉遂之官受此法焉合諸侯制者定其國家宫室車)¶
　(旂衣服禮儀也諸侯言合制百縣言受朔日互文也/貢賦謂所入天子凡周之法以正月和之正嵗而縣)¶
　(於象魏孔氏曰秦十月為嵗首此月嵗之終故合此/諸侯之法制又命百縣為來嵗受朔日之政令并授)¶
　(諸侯所税於民輕重之法貢職之數諸侯謂畿外國/百縣謂鄉遂鄭注互文者言諸侯亦受朔日百縣亦)¶
<pb:KR1d0058_WYG_006-122a>¶
　(合制也税於民者是積貯本國貢賦之數者是輸納/天子言與者兼事之辭其定税輕重入貢多小皆以)¶
　(去京逺近之差土地所宜之物為節度無有所私者/言既給郊廟重事其百縣等物無得有所偏私不如)¶
　(法制也陸氏曰諸侯外也百縣内也外言合内言制/方氏曰合言自内以合外合而同之也制言自上以)¶
　(制下制而裁之也諸侯有君道為内外之辨而已故/曰合百縣全乎臣乃有上下之别焉故曰制然通而)¶
　(言之則一也必合制其事者為待来嵗受朔日之政/令也於此言之者據建亥之正也輕重之法諸侯所)¶
　(取乎下者也貢職之數諸侯所共乎上者也所貢之/物各有職故謂之貢職法所以定數數所以成法上)¶
　(言法下言數互相備也以逺近土地所宜為度者或/以逺近所宜之事為度或以土地所宜之物為度也)¶
　(若周官男服貢噐物衛服貢財物之類而王氏謂以/詳責近以略責逺者葢逺近所宜也以給郊廟之事)¶
<pb:KR1d0058_WYG_006-122b>¶
　(無有所私者言以事神非以私於己也澄曰合諸侯/是一句制百縣是一句舊註以合諸侯制為句者非)¶
○是月也天子乃教於田獵以習五戎¶
　(鄭氏曰教於田獵因田獵之禮教民以戰法也五戎/謂五兵弓矢殳矛戈㦸也孔氏曰按周禮司兵掌五)¶
　(兵註云戈殳㦸酋矛夷矛又云歩卒之五兵無夷矛/而有弓矢此據歩卒五兵弓矢一也殳長丈二尺二)¶
　(也矛長二丈三也戈長六尺四寸四也㦸長一丈六/尺五也陳氏曰有車之五兵有歩之五兵然夷矛雖)¶
　(不施於歩而弓矢未嘗不設於車故兵車射人處左/則車上固有弓矢矣方氏曰教於田獵繼言以習五)¶
　(戎與車攻言因田獵而選車徒同意田獵所以得利/軍旅所以效死人之所欲莫甚於利所惡莫甚於死)¶
　(以所惡寓所欲而習/焉亦先王之深意也)¶
<pb:KR1d0058_WYG_006-123a>¶
班馬政命僕及七騶咸駕載旌旐授車以級整設于屏¶
外司徒搢扑北面誓之(扑普/卜切)¶
　(鄭氏曰馬政謂齊其色度其力使同乗也校人職/曰凡軍事物馬而頒之僕戎僕及御夫也七騶謂)¶
　(趣馬主為諸官駕說者也既駕之又為之載旌旗/司馬職曰仲秋教治兵如振旅之陳辨旗物之用)¶
　(王載大常諸侯載旂軍吏載旗師都載旜鄉遂載/物郊野載旐百官載旟是也級等次也整正列也)¶
　(設陳也屏所田之地門外之蔽也司徒搢扑誓衆/以軍法也孔氏曰班馬政者謂班布乗馬之政令)¶
　(既班馬政乃命戎僕御夫及七騶等皆以馬駕車/又載旌旗既畢授此七戎之車以其尊卑等級正)¶
　(其行列設于軍門屏之外東西廂以為行陳於是/司徒在兩行之間北面誓之也亡騶者天子馬有)¶
<pb:KR1d0058_WYG_006-123b>¶
　(六種種别有騶則六騶也又有總主之人并六騶/為七載旌旐者按周禮司常云日月為常交龍為)¶
　(旂通帛為旜雜帛為物熊虎焉旗鳥隼為旟龜蛇/為旐全羽為旞析羽為旌及國之大閲贊司馬班)¶
　(旗物王建大常諸侯建旂孤卿建旜大夫士建物/師都建旗州里建旟縣鄙建旐遒車載旞斿車載)¶
　(旌此仲冬大閲所建旌旗鄭所引司馬職是仲秋/治兵實出軍之事司徒地官掌邦教故司徒職云)¶
　(施十二教八曰以誓教恤則民不怠司徒主誓今/田獵出車亦於所獵之地而搢扑北面誓之馬氏)¶
　(曰仲夏之班馬政則其政以飬為主季秋之班馬/政則其政以御為主故命僕及七騶咸駕為天子)¶
　(御者僕也為諸侯羣臣御者七騶也載旌旐則司/馬之九旗以帛為之者始於大常而終於旐以羽)¶
　(為之者始於旞而終於旌故言旌旐則它可知矣/方氏曰旌旐所以為表識然周官司常贊司馬頒)¶
<pb:KR1d0058_WYG_006-124a>¶
　(旗物自王建大常而下其數有九此止言二物者舉/其略爾戎事以革車為正倅車為副田事以木車為)¶
　(正佐車為副莫不各有等故授之以級也整設盖指/車馬之蜀掌次言師田則張幕有幕次故亦有屏整)¶
　(設於屏外則王雖在野亦有内外之辨也扑謂夏楚/司馬教官而用此者以其方教於田獵故也書言扑)¶
　(作教刑是矣搢謂搢之於帶設扑而搢之以示有事/於教無事於刑也誓則欲其不犯命焉必北面則以)¶
　(田主殺隂/事故也)¶
天子乃厲飾執弓挾矢以獵命主祠祭禽于四方¶
　(鄭氏曰厲飾謂戎服尚威武也命主祠以所獲禽祀/四方之神司馬職曰羅弊致禽以祀祊孔氏曰厲飾)¶
　(謂嚴厲容飾戎服韋弁服也以秋冬之田故韋弁服/若春夏則冠弁服主祠典祭祀者禽者獸之通名獵)¶
<pb:KR1d0058_WYG_006-124b>¶
　(竟命主/祠祭禽)¶
○是月也草木黄落乃伐薪為炭¶
　(鄭氏曰伐木必因殺氣方氏曰黄者土之色百彚皆/生於土而反於土将反於土故黄黄故落落則反於)¶
　(土矣伐薪為炭/以禦冬寒也)¶
蟄蟲咸俯在内皆墐其戸乃趣獄刑毋留有罪收禄秩¶
之不當供養之不宜者(墐其靳切趣音促當/去聲供飬並去聲)¶
　(鄭氏曰墐謂塗閉之辟殺氣殺氣已至有罪者即决/之禄秩之不當思所増加也供飬之不宜欲所貪耆)¶
　(熊蹯之屬非常食天氣殺而萬物咸藏可以去之也/孔氏曰俯垂頭也前月但藏而坏户至此月既寒故)¶
<pb:KR1d0058_WYG_006-125a>¶
　(垂頭嚮下以随陽氣陽氣稍沉在下也又塗其户穴/以辟地上隂殺之氣春夏陽氣寛施許人主從時雖)¶
　(彼人不應得禄而王恩私與之亦所權許今秋隂氣/急斂禁罰必當是春夏所權置者今悉収停之也供)¶
　(飬不宜謂非常之膳不可得者也方氏曰趣與趣民/収歛之趣同義仲秋命有司申嚴百刑而已至此又)¶
　(趣獄刑無留有罪焉則以奉天威之方至於是亟決/之也禄秩者禄之秩序也収禄秩之不當所以慎於)¶
　(飬人収供飬之不宜所以節於奉已凡此以順収斂/之道也陸氏曰収禄秩之不當供飬之不宜刑官之)¶
　(事也罷官之無事去噐/之無用事官之事也)¶
○是月也天子乃以犬嘗稻先薦寢廟¶
　(鄭氏曰稻/始孰也)¶
<pb:KR1d0058_WYG_006-125b>¶
○季秋行夏令則其國大水冬藏殃敗民多&KR0864;嚏行冬¶
令則國多盜賊邊竟不寜土地分裂行春令則煖風來¶
至民氣觧惰師興不居(&KR0864;音求嚏丁計/切觧古買切)¶
　(鄭氏曰其國大水未之氣乘之也六月宿直東井氣/多暑雨國多盜賊邉竟不寜土地分裂丑之氣乘之)¶
　(也極隂為外邊竟之象大寒之時地隆坼也煖風來/至民氣觧惰辰之氣乘之也巽為風辰宿直角角主)¶
　(兵不居象風行不休止也孔氏曰其國大水天災冬/藏殃敗地災民多&KR0864;嚏人災也國多盗賊邉竟不寜)¶
　(人災土地分裂地災也煖風来至天災民氣觧惰師/興不居人災也方氏曰水潦盛昌在於季夏故行夏)¶
　(令則其國大水大水故冬藏殃敗金數窮而氣窒則/為&KR0864;氣行逆而發于聲則為嚏皆肺疾也肺屬金而)¶
<pb:KR1d0058_WYG_006-126a>¶
　(金主水反為水所勝故民受是疾焉盜賊皆至隂之/類也國多盜賊故邉竟不寧土地分裂則為嚴凝之)¶
　(氣所坼故也巽為風而春之氣煖故行春令則煖風/來至氣煖則觧煖寒則縮栗以煖風來至故民氣觧)¶
　(惰師興不居則以少/陽作之而動故也)¶
　　　右記季秋凡十節¶
孟冬之月¶
　(此謂立冬後三十日也唐月令曰立冬之日水始冰/後五日地始凍後五日野鷄入大水為蜃小雪之日)¶
　(虹蔵不見後五日天氣上騰地/氣下降後五日閉塞而成冬)¶
日在尾昬危中旦七星中¶
<pb:KR1d0058_WYG_006-126b>¶
　(鄭氏曰日月會于析木之津而斗建亥之辰也孔氏/曰三統歴十月節日在尾十度昬危十四度中去日)¶
　(八十九度旦翼初度中十月中日在箕七度昬室十/度中去日八十六度旦軫五度中元嘉歴十月節日)¶
　(在心二度昬危一度中旦張八度中十月日在尾十/二度昬危十三度中旦翼八度中唐月令曰十月之)¶
　(節日在房昬虚中曉張中斗建亥位之初十月/中氣日在尾昬危中曉翼中斗建亥位之中)¶
其日壬癸¶
　(壬癸者水干也立冬以後七十/二日水王用事故其日屬壬癸)¶
其帝顓頊其神𤣥𡨕¶
　(鄭氏曰此黒精之君水官之臣自古以来著徳立功/者也顓頊髙陽氏𤣥㝠少皥氏之子曰脩曰熈為水)¶
<pb:KR1d0058_WYG_006-127a>¶
　(官/)¶
其蟲介¶
　(北方斗牛女虚危室壁七宿有龜蛇之/象龜介蟲也故凡動物之有介者屬水)¶
其音羽¶
　(鄭氏曰三分商去一以生羽羽數四十八屬/水者以為最清物之象也冬氣和則羽聲調)¶
律中應鍾¶
　(鄭氏曰應鍾者姑洗之所生三分去一律長四寸/二十七分寸之二十孟冬氣至則應鍾之律應)¶
其數六¶
<pb:KR1d0058_WYG_006-127b>¶
　(鄭氏曰水生數一成數六/但言六者亦舉其成數)¶
其味鹹其臭朽¶
　(鄭氏曰水之臭味也/氣若有若無為朽)¶
其祀行祭先腎¶
　(鄭氏曰冬隂盛寒於水祀之於行從辟除之類也行/在廟門外之西為軷壤厚二寸廣五尺輪四尺祀行)¶
　(之禮北面設主于軷上乃制腎及脾為俎奠于主南/又設盛于俎東祭内腎一脾再其它皆如祀門之禮)¶
　(孔氏曰壇東西為廣南北為輪廣五尺輪四尺常祀/行神之壇則然若於國外祖道軷祭其壇隨路所嚮)¶
　(而為廣輪尺數同也禮畢乘車轢而遂行唯車之一/輪轢爾所以然者兩輪相去八尺今軷唯廣五尺故)¶
<pb:KR1d0058_WYG_006-128a>¶
　(知不兩輪俱轢主須南嚮故人北面/設之其主盖以菩芻&KR0068;栢為神主也)¶
○水始冰地始凍雉入大水為蜃虹藏不見¶
　(鄭氏曰皆記時候也大水淮也大蛤曰蜃方氏曰冰/即水也水以陽釋冰以隂凝凍盖地氣閉而陽不能)¶
　(熈也孟冬者重隂之始也故水始冰地始凍馬氏曰/雉火屬也蜃水屬也陽不勝隂而并與遷焉故化虹)¶
　(以隂干陽故見至是陽/升隂降而勿通故藏)¶
○天子居𤣥堂左个乗𤣥路駕鐡驪載𤣥旂衣黒衣服¶
𤣥玉食黍與彘其器閎以奄(驪力/知切)¶
　(鄭氏曰𤣥堂左个北堂西偏也鐵驪色如鐵黍秀舒/散屬火寒時食之亦以安性也彘水畜也器閎而奄)¶
<pb:KR1d0058_WYG_006-128b>¶
　(象物閉/藏也)¶
○是月也以立冬先立冬三日大史謁之天子曰某日¶
立冬盛徳在水天子乃齊立冬之日天子親帥三公九¶
卿大夫以迎冬于北郊還反賞死事恤孤寡(先去/聲)¶
　(鄭氏曰迎冬者祭黒帝於北郊之兆也死事謂以國/事死者若公叔禺人顔涿聚者也孤寡其妻子也有)¶
　(以惠賜之大功加賞孔氏曰不言諸侯亦如夏&KR0432;其/文也還還於郊反反於朝也臣有為國事死者北郊)¶
　(還因殺氣之盛而賞其家後也恤謂以財禄供給之/公叔禺人死事見左傳哀公十一年顔涿聚死事見)¶
　(哀二十三年/及二十七年)¶
<pb:KR1d0058_WYG_006-129a>¶
○是月也命大史釁龜筴占兆審卦吉凶(筴初/格切)¶
　(孔氏曰釁謂殺牲以血塗釁其龜及筴鄭氏曰筴蓍/也周禮龜人上春釁龜謂建寅之月也秦以其嵗首)¶
　(使大史釁龜筴與周異矣方氏曰物有釁則祅作以/血厭其變焉盖除釁之謂也除釁謂之釁猶治汚謂)¶
　(之汚治亂謂之亂也龜以卜而有兆筴以筮而有卦/兆有象故言占卦有數故言審占兆審卦則吉凶可)¶
　(得而知矣釁之將以占審焉必于嵗首者將以知一/嵗之吉凶也大史日官也故以龜䇲之事命之澄曰)¶
　(兆謂龜所坼之兆也卦謂筮所得之卦也既命大史/釁其龜筴則以龜卜之以筴筮之而觀卜之所遇為)¶
　(何兆筮之所值為何卦於是推占其/兆測審其卦而定其吉凶何如也)¶
是察阿黨則罪無有掩蔽¶
<pb:KR1d0058_WYG_006-129b>¶
　(鄭氏曰阿黨謂治獄吏以私恩曲撓相為也孔氏曰/是察者謂當是正審察獄吏阿黨之事則在下犯罪)¶
　(之人獄吏不能掩蔽故云無有掩蔽馬氏曰曲承曰/阿私附曰黨掩者自上掩之蔽者自旁蔽之夫官府)¶
　(之罪所以罔常獲者阿黨掩蔽之也吾於物/辨之時而是察焉則苟罪也孰不發露者乎)¶
○是月也天子始裘¶
　(鄭氏曰九月授衣至此可以加裘馬氏曰隕霜而冬/裘具故司裘以仲秋獻良裘以季秋獻功裘而至是)¶
　(天子始/服矣)¶
命有司曰天氣上騰地氣下降天地不通閉塞而成冬¶
(上時/掌切)¶
<pb:KR1d0058_WYG_006-130a>¶
　(鄭氏曰使有司助閉藏之氣門户可閉閉之牎牖可/塞塞之方氏曰天氣上騰地氣下降則天地辨而各)¶
　(正其位矣冬曰上天為是故也以各正其位故天地/不通閉若門之閉塞若穴之塞以其不通故閉塞也)¶
命百官謹盖藏命司徒循行積聚無有不斂坏城郭戒¶
門閭脩鍵閉慎管籥固封疆備邉境完要塞謹關梁塞¶
徯徑(藏去聲行去聲積子賜切鍵其/偃切要塞之塞先代切徯音奚)¶
　(鄭氏曰謹盖藏謂府庫囷倉有藏物也積聚謂芻禾/薪蒸之屬坏益也鍵牡閉牝也管籥搏鍵噐也固封)¶
　(疆謂使有司循其溝樹及其衆庻之守法也要塞邊/城要害處也梁橋横也徯徑禽獸之道也孔氏曰城)¶
　(郭須牢厚故言坏門閭備擬非常故云戒鍵閉或有/破壤故云脩管籥不可妄開故云審封疆理當險阻)¶
<pb:KR1d0058_WYG_006-130b>¶
　(故云固邊竟防盜賊故云備要塞宜牢固故云完闗戒/梁禁禦姦非故云謹徯徑細小狹路故須塞皆随事)¶
　(約故設文不同鄭注鍵牡閉牝者凡鏁噐入者謂之/牡受者謂之牝若禽獸牝牡然管籥與鍵閉别文則)¶
　(非鍵閉之物故云搏鍵噐此物以鐡為之似樂噐之/管籥搢於鏁内以搏取其鍵也按檀弓注云管鍵也)¶
　(則管鍵一物此為别者管是鍵之伴類仍非鍵也何/氏曰鍵是門扇之後樹兩木穿上端為孔閉者謂将)¶
　(扄闗門以内孔中澄曰鍵閉二字何氏說得之管者/鏁之牝籥者鏁之牡鄭注誤以鍵閉為鏁之牝牡遂)¶
　(别釋管籥為搏鍵器孔䟽亦從其誤是以徒費辭而/義愈不明此盖因天地閉塞成冬故命百官以謹盖)¶
　(藏又命司徒以歛積聚又自坏城郭至塞徯徑九事/皆順天地閉塞之時而為此閉塞之事也陸氏曰坏)¶
　(城郭而門閭不戒無益也脩鍵閉而管籥不慎無益/也固封疆而邉竟不備無益也完要塞謹闗梁而徯)¶
<pb:KR1d0058_WYG_006-131a>¶
　(徑不塞/無益也)¶
飭䘮紀辨衣裳審棺椁之薄厚塋丘壟之大小髙卑厚¶
薄之度貴賤之等級(塋音/營)¶
　(鄭氏曰此亦閉藏之具順時飭正之也辨衣裳謂襲/歛尊卑所用也所用又有多少孔氏曰其衣裳襲歛)¶
　(多少及棺椁厚薄具在䘮大記丘壟大小按鄭註冡/人云漢律列侯墳髙四丈闗内侯以下各有等差又)¶
　(註檀弓云墳髙四尺盖周之士制外無文方氏曰丘/壟墳墓别名大小冢人所謂以爵等為丘封之度是)¶
　(也然皆以土塋之故言塋澄曰飭䘮紀總下三者衣/裳棺椁丘壟其目也髙卑之度即丘壟之大小薄厚)¶
　(之度即棺椁之薄厚丘壟大則髙小則卑其髙卑薄/厚皆有丈尺之度其度之不同皆以其爵之貴賤而)¶
<pb:KR1d0058_WYG_006-131b>¶
　(為之等級也自盖藏積聚及坏城郭以下九事并此/飭䘮紀一事凡十二事皆為順天時之閉塞而言)¶
○是月也命工師效功陳祭器按度程毋或作為&KR0075;巧¶
以蕩上心必功致為上物勒工名以考其誠功有不當¶
必行其罪以窮其情(當去/聲)¶
　(鄭氏曰霜降而百工休至此物皆成也工師工官之/長也效功録見百工所作噐物也主於祭噐祭噐尊)¶
　(也度謂制小大也程謂噐所容也&KR0075;巧謂奢偽怪好/也蕩謂摇動生其奢&KR0075;勒刻也刻工姓名於其噐以)¶
　(察其信知其不功致也功不當者取材美而噐不堅/也孔氏曰於是之時命此工官之長效實百工所造)¶
　(之物陳列祭噐善惡按此噐舊來制度大小及容受/程限多少或猶有也勿得有作過制之巧以摇動在)¶
<pb:KR1d0058_WYG_006-132a>¶
　(上之心而生奢侈作噐不須靡麗華侈必功力密致/為上毎物之上刻所造工匠之名於後以考其誠信)¶
　(與否若其用財精美而噐不堅固則功有不當必行/其罪罰以窮其詐偽之情也方氏曰巧即工之所成)¶
　(者效與效馬效羊之效同義盖呈效之也工所成噐/以祭噐為主按據此以驗彼也近取諸身而手有寸)¶
　(長短之數所起也是謂度逺取諸物而禾有黍多少/之數所起也是謂程按之者欲其制之長短中度功)¶
　(之多少中程也馬氏曰君子不敢以其私䙝同於其/所尊敬故陳祭噐而不及燕噐度其噐之洪纎曲直)¶
　(者有度㑹其功之冬近勤惰者有程功致者功之至/其用功無所不極者也然不可過過則&KR0075;巧先王所)¶
　(禁/也)¶
○是月也大飲烝¶
<pb:KR1d0058_WYG_006-132b>¶
　(鄭氏曰十月農功畢天子諸侯與其羣臣飲酒於大/學以正齒位謂之大飲别之於它其禮亡今天子以)¶
　(燕禮郡國以鄉飲酒禮代之燕謂有牲體為俎也黨/正職曰國索鬼神而祭祀則以禮屬民而飲酒于序)¶
　(以正齒位亦謂此時也詩云十月滌場朋酒斯饗曰/殺羔羊躋彼公堂稱彼兕觥受福無疆是頌大飲之)¶
　(詩孔氏曰烝升也升此牲體於俎之上故云大飲蒸/此是天子之禮𡺳風躋彼公堂乃諸侯之禮國語云)¶
　(王公立飲則有房烝此既大飲饗禮當有房烝半體/之俎若黨正飲酒雖饗而用肴烝故宣十六年左傳)¶
　(云王饗有體薦宴有折俎公當饗卿當宴馬氏曰是/月嵗功既登物之可薦者衆君子可以宴樂飲酒矣)¶
天子乃祈來年于天宗大割祠于公社及門閭臘先祖¶
五祀勞農以休息之(臘力合切/勞力報切)¶
<pb:KR1d0058_WYG_006-133a>¶
　(鄭氏曰此周所謂蜡祭也天宗謂日月星辰也大割/大殺羣牲割之也臘謂以田獵所得禽祭也五祀門)¶
　(户中霤竈行也或言祈年或言大割或言臘互文勞/農以休息之黨正屬民飲酒正齒位是也孔氏曰臘)¶
　(獵也謂獵取禽以祭先祖五祀此暫出田獵以取禽/非仲冬大閲之獵也方氏曰祈來年詩所謂興嗣歳)¶
　(也此非歳終之時而曰祈來年者以陽主於子故謂/建子之月為來年也夫農於三時之務亦已勞矣至)¶
　(此勞之使休息易曰/勞乎坎盖謂是矣)¶
天子乃命將帥講武習射御角力(將云聲帥/色類切)¶
　(鄭氏曰為仲冬將大閲簡習之凡田之禮唯狩最備/孔氏曰最備謂狩禮大也故仲冬教大閲禮儀備此)¶
　(言習射御角力是未正用也豫擬仲冬教戰之事馬/氏曰順隂義也亥之時隂極矣講武以厲其威習射)¶
<pb:KR1d0058_WYG_006-133b>¶
　(御以考其藝角力以/視其才皆隂事也)¶
○是月也乃命水虞漁師收水泉池澤之賦毋或敢侵¶
削衆庶兆民以為天子取怨于下其有若此者行罪無¶
赦¶
　(鄭氏曰因盛徳在水収其税方氏曰水虞即周之澤/虞也漁師即周之&KR1547;人也収水泉池澤之賦必命是)¶
　(二官者以其職故也仲秋言行罪無疑無疑未至於/無赦也失時之罪小故止於無疑取怨之罪大故曰)¶
　(無赦馬氏曰先王之時川有衡澤有虞皆為之厲禁/以平其守而共其奠以時入之頒其餘于萬民則豈)¶
　(剥下益上者哉故命之曰毋或敢下/侵削衆庻兆民以為天子取怨于)¶
<pb:KR1d0058_WYG_006-134a>¶
○孟冬行春令則凍閉不宻地氣上泄民多流亡行夏¶
令則國多暴風方冬不寒蟄蟲復出行秋令則雪霜不¶
時小兵時起土地侵削(復扶/又切)¶
　(鄭氏曰凍閉不宻地氣上泄寅之氣乘之也民流亡/象蟄蟲動也㬥風不寒蟄蟲出已之氣乘之也立夏)¶
　(巽用事巽為風雪霜不時申之氣乘之也小兵起土/地侵削申隂氣尚㣲申宿直參伐為兵孔氏曰凍閉)¶
　(不宻地氣上泄地灾民多流亡人灾也國多㬥風方/冬不寒天災蟄蟲復出地灾也雪霜不時天灾小兵)¶
　(時起土地侵削人灾也方氏曰孟春東風解凍此行/春令則凍閉不宻地氣上泄也民多流亡以春主發)¶
　(散也風固四時之所常有而㬥則陽之所作若孟夏/行春令則㬥風來格彼以行少陽之令故來格而已)¶
<pb:KR1d0058_WYG_006-134b>¶
　(此已行盛陽之令故又至於多也以盛陽之所作故/方冬不寒孟冬非隆冬故言方夫蟲以隂而蟄者也)¶
　(方冬不寒故蟄蟲復出雪霜不時寒氣遲也小/兵時起金氣勝也土地侵削揫歛之所致也)¶
　　　右記孟冬凡十節¶
仲冬之月¶
　(此謂大雪後三十日也唐月令曰大雪之日鶡旦不/鳴後五日虎始交後五日芸始生荔挺出冬至之日)¶
　(蚯蚓結後五日麋角/解後五日水泉動)¶
日在斗昬東辟中旦軫中(辟與/壁同)¶
　(鄭氏曰日月㑹于星紀而斗建子之辰也孔氏曰三/統歴大雪日在斗十二度昬壁五度中去日八十四)¶
<pb:KR1d0058_WYG_006-135a>¶
　(度旦角三度中冬至日在牛初度昬奎十度中去日/八十二度旦亢七度中元嘉歴大雪日在箕十度昬)¶
　(氏九度中旦軫八度中冬至日在斗十四度昬東壁/八度中旦角十度中唐月令曰十一月之節日在箕)¶
　(昬營室中曉軫中斗建子位之初十一月中氣/日在南斗昬東壁中曉角中斗建子位之中)¶
其日壬癸其帝顓頊其神𤣥㝠其蟲介其音羽律中黄¶
鍾其數六其味鹹其臭朽其祀行祭先腎¶
　(鄭氏曰黄鍾者律之始也九/寸仲冬氣至則黄鍾之律應)¶
○冰益壯地始坼鶡旦不鳴虎始交(鶡苦/割切)¶
　(鄭氏曰皆記時候也鶡旦求旦之鳥也交猶合也方/氏曰前言水始冰至此言冰益壯前言地始凍至此)¶
<pb:KR1d0058_WYG_006-135b>¶
　(言地始坼凍甚而土相坼夜鳴而求旦故謂之鶡旦/夜鳴則隂類鳴而求旦則求陽感㣲陽之生而不鳴)¶
　(則以得所求故也虎隂/物而交亦感陽生故也)¶
○天子居𤣥堂太廟乗𤣥路駕鐡驪載𤣥旂衣黒衣服¶
𤣥玉食黍與彘其器閎以奄¶
　(鄭氏曰𤣥堂大/廟北堂大室)¶
○飭死事¶
　(孔氏曰因殺氣之盛故飭死事鄭氏曰飭軍士戰必/有死志方氏曰飭死事于是月者豈非以教大閲故)¶
　(然乎朱子曰此三字衍文吕氏春/秋淮南子時則訓唐月令並無)¶
<pb:KR1d0058_WYG_006-136a>¶
命有司曰土事毋作慎毋𤼵盖毋𤼵室屋及起大衆以¶
固而閉地氣沮泄是謂𤼵天地之房諸蟄則死民必疾¶
疫又隨以䘮命之曰暢月(沮讀如沮洳之沮/喪如字皇氏去聲)¶
　(鄭氏曰而猶女也暢猶充也大隂用事尤重閉藏孔/氏曰土功之事毋得興作毋得開發掩盖之物孟冬)¶
　(之謹盖藏是也此月隂氣凝固陽須閉藏若起土功/開盖物發室屋起大衆開泄陽氣諸蟄則死人必疾)¶
　(疫也故約束有司於此時堅固汝閉塞之事勿令開/動若有開動令地氣沮泄則是發徹天地之房房是)¶
　(人次舍之處此天地壅蔽萬物不使宣露與房舍相/似也非但蟄死人疾國有大䘮随逐其後命之曰暢)¶
　(月者暢充也言名此月為充實之月當使萬物充實/不發動也皇氏曰喪謂逃亡人為疾疫皆逃亡也方)¶
<pb:KR1d0058_WYG_006-136b>¶
　(氏曰興土功則地氣沮泄所以戒之發盖則物不得/其藏發室屋則人不得其處起大衆則衆不得其静)¶
　(凡此皆非所宜故亦戒之所以固而閉也而者汝有/司之辭盖運閉之時以示人者存乎天謹閉之事以)¶
　(奉天者存乎人故以命有司焉閉之事或不固則地/氣沮泄是謂發天地之房矣馬氏曰房者物之所止)¶
　(而藏者也自内漸外為沮自下達上為泄寒氣方盛/而發其所閉則温必乘之故諸蟄則死民必疾疫又)¶
　(随以喪澄曰水在下而濕潤及上謂之沮洳水在内/而浸&KR0075;達外謂之泄漏氣當藏入而反發出如水之)¶
　(沮洳泄漏/故曰沮泄)¶
○是月也命奄尹申宫令審門閭謹房室必重閉¶
省婦事毋得&KR0075;雖有貴戚近習毋有不禁(重直龍切/省所景切)¶
<pb:KR1d0058_WYG_006-137a>¶
　(鄭氏曰奄尹主領奄豎之官也於周則為内宰掌治/王之内政宫令幾出入及開閉之屬重閉外内閉也)¶
　(省婦事所以静隂類也&KR0075;謂女功奢偽貴戚謂姑姊/妹之屬近習天子所親幸者孔氏曰尹正也申重也)¶
　(申重其政令常察門閭之事謹慎房室之處其門閭/房室皆有内外門户必重疊閉之此月隂氣既静故)¶
　(減省婦人之事順隂類也務在質素毋得過為&KR0075;巧/或曰省婦事毋得&KR0075;即下文聲色耆欲之事此隂事)¶
　(也故命奄尹申宫中之令以/禁之而得行於貴戚近習也)¶
乃命大酋秫稻必齊麴蘖必時湛熾必潔水泉必香陶¶
器必良火齊必得兼用六物大酋監之毋有差貸(酋在/由切)¶
(秫音述必齊如字麴音曲蘖魚列切湛/子簾切火齊才細切監平聲貸它得切)¶
<pb:KR1d0058_WYG_006-137b>¶
　(鄭氏曰酒孰曰酋大酋者酒官之長也於周則為酒/人秫稻必齊謂孰成也湛漬也熾炊也火齊腥孰之)¶
　(調也物猶事也差貸謂失誤有善有惡也古者穫稻/而漬米麴至春而為酒孔氏曰是月始為春酒先須)¶
　(治擇秫稻使齊得成孰故云必齊又須以時料理麴必/蘖故云必時其炊清米麴之時必須清潔所用水泉)¶
　(須香美所盛陶噐必須良善其炊米和酒之時所用/火齊又須生孰得中六物者秫稻一麴蘖二湛熾三)¶
　(水泉四陶噐五火齊六也用此六事作酒大酋監督/之無使有參差貸變也十月穫稻於此月漬米麴至)¶
　(春而為酒謂春成也非春始釀澄曰秫説文云稷之/黏者按稻粱之黏者皆謂之秫惟黍全黏自應名秫)¶
　(稻既别出則此秫字盖該黍稷粱三榖齊謂齊同米/粒完肥顆顆如一也麴蘖以及時造者為善故曰必)¶
　(時湛謂漬米熾謂炊米漬米以水淋沃必去盡米塵/取水清不潘為度炊之時亦不可令穢惡熏雜之故)¶
<pb:KR1d0058_WYG_006-138a>¶
　(湛熾皆言必潔詩云吉蠲為饎言炊飯之潔也炊飯/既孰則以麴蘖與飯和合一處以水漚之其水必清)¶
　(洌之泉氣味芬芳者歐陽氏云釀泉為酒泉香而酒/洌故曰水泉必香盛之須用陶噐木噐之類終不若)¶
　(陶噐為佳故曰陶噐必良既和合釀在陶噐之中須/煖氣温飬之以待其成孰煖氣過盛則傷於熱而敗)¶
　(煖氣衰歇則傷於寒而敗自始釀至成孰晝夜温飬/如煉大藥者之火候是謂火齊非有質之火乃無質)¶
　(之火也齊如五齊之齊謂有齊量貴/得温飬輕重之宜故曰火齊必得)¶
天子命有司祈祀四海大川名源淵澤井泉¶
　(方氏曰凡此皆水神也鄭氏曰順其徳盛之時祭之也/馬氏曰盛徳在水故應是而祈焉以為民致福也某氏)¶
　(曰四海者衆水之所聚大川者江河淮齊之類名源者江/源出於岷山河源出於崑崙淮源自桐栢濟源自沇水之)¶
<pb:KR1d0058_WYG_006-138b>¶
　(類淵澤者水之所鍾而息者也井泉者汲取之無窮者/也仲冬之月水歸於澤而復其本源故命有司祈祀之)¶
○是月也農有不收藏積聚者馬牛畜獸有放佚者取¶
之不詰(畜許/六切)¶
　(鄭氏曰此収歛尤急之時人有取者不罪所以警懼/其主也方氏曰孟冬既命百官謹盖藏又命司徒循)¶
　(行積聚矣至於是月農猶有不収藏積聚馬牛畜獸/猶有放佚者則是惰游之民而不聽令者也人或取)¶
　(其物而上不為/之詰焉亦宜矣)¶
山林藪澤有能取蔬食田獵禽獸者野虞教道之其有¶
相侵奪者罪之不赦¶
<pb:KR1d0058_WYG_006-139a>¶
　(鄭氏曰務収歛野物也大澤曰藪草木之實為蔬食孔/氏曰水鍾曰澤水希曰藪今言大澤曰藪者以有水處)¶
　(謂之澤旁無水處謂之藪蔬食為草木實者山林蔬食/榛栗之屬藪澤蔬食菱芡之屬方氏曰於農隙之時而)¶
　(能取野物以資人用固宜教道之而無遏其所欲乃或/侵彼之分奪人所有則是彊暴之徒所以罪之澄曰農)¶
　(家耕百畆之田畜雞豚狗彘以供其食然皆人力所致/得之良難今當農隙而取野中所生之草木禽獸以益)¶
　(其食此不待用力而得之者故官使虞人教之道之以/採取草木之實獵取飛走之物非農人所素習故也)¶
○是月也日短至隂陽争諸生蕩君子齊戒處必掩身身欲¶
寜去聲色禁耆欲安形性事欲静以待隂陽之所定¶
　(鄭氏曰爭者隂方盛陽欲起也蕩謂物動將萌芽也/寜安也方氏曰此與仲夏所言互相備以㣲陽方生)¶
<pb:KR1d0058_WYG_006-139b>¶
　(隂未退聽隂陽争而未定故君子齊戒以待之澄曰/仲夏言毋矂此言身欲寜即毋躁也仲夏之耆欲禁)¶
　(色與味二者然色則全禁故言止止者盡絶之也盡/絶之故非但不得如常時進御雖間或一特進御亦)¶
　(不可故云毋或進或謂間或也味則不全禁故言薄/薄者不令厚焉爾不令厚故許得聊略和調但極致)¶
　(求詳和調則不可故云毋致和致謂極致也此仲冬/言色而不言味盖冬寒之時滋味自可如常不必令)¶
　(薄色能戕生戒之者冝重味能飬生戒之者差輕也/安形性即定心氣事欲静即百官静事也身欲寜者)¶
　(不擾於内安形性以上皆為身之欲寜故也事欲静/者不擾於外此言待隂陽之所定定者謂陽之進而)¶
　(隂不能阻喜之也仲夏言定晏隂之所成成者言隂/之進而不言陽之不能阻閔之也馬氏曰陽伏而隂)¶
　(尚自若故争凡争者未定故也夏為正陽而隂始間/之冬為正隂而陽始間之方盛者方衰方㣲者方長)¶
<pb:KR1d0058_WYG_006-140a>¶
　(有爭之道焉於冬至日諸生蕩言陽之来足以勝隂/於夏至日死生分言隂之来不過與陽為敵而已)¶
芸始生荔挺出蚯蚓結麋角解水泉動(觧音/蟹)¶
　(鄭氏曰又記時候也芸香草也荔挺馬䪥也水泉動潤/上行孔氏曰結猶屈也蚯蚓在穴屈首下向陽氣動則)¶
　(宛而上首故結而屈也麋為隂獸情&KR0075;而逰澤冬至觧退/角從隂退之象鹿為陽獸情&KR0075;而逰山夏至觧角從陽)¶
　(之象熊氏曰芸荔挺俱香草故應陽氣而出也鹿是山/獸夏至得隂氣而觧角麋是澤獸冬至得陽氣而觧角)¶
日短至則伐木取竹箭¶
　(鄭氏曰此其堅成之極時馬氏曰萬物之材敷榮則/柔収歛則堅故于是時可以伐木取竹箭方氏曰木)¶
　(大故云伐竹/箭小故云取)¶
<pb:KR1d0058_WYG_006-140b>¶
是月也可以罷官之無事去器之無用者(去上/聲)¶
　(鄭氏曰謂先時權所建作者也天地閉藏而萬物休/可以罷去之方氏曰設官之實所以待事也無事之)¶
　(官特曠官爾制噐之實所以待用也無用之噐特虚/噐爾陽實隂虚是月隂消而陽長故於其虚者罷而)¶
　(去之所以應/天地之實也)¶
塗闕廷門閭築囹圄此所以助天地之閉藏也¶
　(鄭氏曰順時氣也方氏曰闕者人所由以出入廷者/人所處以聴事塗謂塗之以土也孟秋言繕囹圄築)¶
　(則如築城郭之築不止於繕矣澄曰闕謂門之中間/&KR0432;闕處人所由以出入者也廷謂門之内外閒曠之)¶
　(地無室廬處也塗者盖謂畚土以填補其地之凹陷/門謂各家寝廟之門閭謂二十五家巷口之門塗者)¶
<pb:KR1d0058_WYG_006-141a>¶
　(盖謂埏埴以窒塞其門之罅隙囹圄四面/有垣墻壊者築之此皆閉塞掩藏之事也)¶
○仲冬行夏令則其國乃旱氛霧㝠㝠雷乃𤼵聲行秋¶
令則天時雨汁𤓰&KR0602;不成國有大兵行春令則蝗蟲為¶
敗水泉咸竭民多疥癘(兩汁去聲/&KR0602;户故切)¶
　(鄭氏曰國旱午之氣乘之也氛霧者霜露之氣散相/亂也雷發聲震氣動也午屬震天時雨汁𤓰&KR0602;不成)¶
　(酉之氣乘之也酉宿直&KR0295;畢畢好雨雨汁者水雪雜/下也子宿直虚危内有𤓰&KR0602;蝗蟲為敗當蟄者出夘)¶
　(之氣乘之也水泉咸竭大火為旱也疥癘之病孚甲/象也孔氏曰其國乃旱氛霧冥冥雷乃發聲皆天災)¶
　(也天時雨汁天災𤓰&KR0602;不成地災國有大兵人災也/按天文志𤓰&KR0602;四星在危東蝗蟲為敗水泉咸竭地)¶
<pb:KR1d0058_WYG_006-141b>¶
　(災民多疥癘人災也方氏曰氛霧皆旱氣所使雷乃/發聲盛陽薄之也以雪雜水如物之有汁故謂之雨)¶
　(汁以行秋令嚴凝之氣未固也𤓰&KR0602;不成則以柔脆/為金氣所傷也國有大兵與小兵時起同義然氣有)¶
　(淺深故於孟冬言小仲冬言大蝗蟲為敗與孟夏蝗/蟲為災同義災者祥之對而以氣之兆言敗者成之)¶
　(對而以事之迹言夏為陽故言其氣冬為隂故言其/事水泉咸竭以感發散之氣也疥癘則虚陽作之也)¶
　　　右記仲冬凡九節¶
季冬之月¶
　(此謂小寒後三十日也唐月令曰小寒之日鴈北郷/後五日鵲始巢後五日野雞始雊大寒之日雞始乳)¶
　(後五日征鳥厲疾後五日水澤腹堅澄曰野雞/始雊之第三日至立春前凡十八日土王用事)¶
<pb:KR1d0058_WYG_006-142a>¶
日在婺女昬婁中旦氐中(氐丁/兮切)¶
　(鄭氏曰日月㑹於𤣥枵而斗建丑之辰也孔氏曰三/統歴小寒日在婺女八度昬婁十一度中去日八十)¶
　(四度旦氐十二度中大寒日在危初度昬&KR0295;二度中/去日十八度旦心五度中元嘉歴小寒日在牛三度)¶
　(昬奎十五度中旦亢九度中大寒日在女十度昬胃/四度中旦氐十三度中唐月令曰十二月之節日在)¶
　(南斗昬奎中曉亢中斗建丑位之初十二月中/氣日在須女昬婁中曉氐中斗建丑位之中)¶
其日壬癸其帝顓頊其神𤣥㝠其蟲介其音羽律中大¶
吕其數六其味鹹其臭朽其祀行祭先腎¶
　(鄭氏曰大吕者蕤賔之所生也三分益一律長八寸/二百四十三分寸之百四季冬氣至則大吕之律應)¶
<pb:KR1d0058_WYG_006-142b>¶
○鴈北鄉鵲始巢雉雊雞乳(鄉音向雊古豆/切乳如住切)¶
　(鄭氏曰皆記時候也雊雉鳴也詩曰雉之朝雊孔氏/曰鴈北鄉此據早者若晚者易説云二月驚蟄乃北)¶
　(鄉鵲始巢此據晚者若早者詩緯推度災云復之日鵲/始巢雉雊雞乳易通卦驗云在立春節立春或在此月)¶
　(也馬氏曰鴈北鄉順陽而復也雉火畜也感於陽而後/有聲雞木畜也麗於陽而後有形方氏曰乳孚乳也)¶
○天子居𤣥堂右个乗𤣥路駕鐡驪載𤣥旂衣黒衣服¶
𤣥玉食黍與彘其器閎以奄¶
　(鄭氏曰𤣥堂右/个北堂東偏)¶
○命有司大難旁磔出土牛以送寒氣(難乃多切/磔竹百切)¶
<pb:KR1d0058_WYG_006-143a>¶
　(鄭氏曰此難難隂氣也難隂始於此旁磔于四方之/門磔攘也出猶作也作土牛者丑為牛牛可牽止也)¶
　(送猶畢也孔氏曰季春唯國家之難仲秋唯天子之/難此則下及庶人故云大難旁磔者謂四方之門皆)¶
　(披磔其牲以禳除隂氣出土牛者此時彊隂既盛年/嵗已終隂若不去凶邪恐来嵗為人害其時月建丑)¶
　(又土能尅水持水之隂氣故特作土牛以畢送寒氣/也此時寒實未畢而註云畢者意欲其畢爾方氏曰)¶
　(牛土畜又以土為之水用事之極欲勝水者必以土故/出是以送寒氣也迎為入送為出送寒氣故以出言)¶
征鳥厲疾¶
　(鄭氏曰殺氣當極也征鳥題肩也齊人謂之擊征或/名曰鷹仲春化為鳩孔氏曰亦命有司辭也征鳥即)¶
　(鷞鳩鷹隼之屬厲嚴猛疾㨗也時殺氣/盛極故鷹隼之屬取鳥捷疾嚴猛也)¶
<pb:KR1d0058_WYG_006-143b>¶
乃畢山川之祀及帝之大臣天之神祇(祇音/祁)¶
　(鄭氏曰四時之功成於冬孟月祭其宗至此可以祭/其佐也帝之大臣句芒之屬天之神祇司中司命風)¶
　(師兩師孔氏曰按孟冬祈来年于天宗謂蜡祭蜡祭/百神皆祭則嶽瀆山川亦祭也不言者文不具爾至)¶
　(此又更祭山川山川少於嶽瀆是孟月祭其宗此月/祭其佐也五帝爲宗大臣句芒等爲佐天神人鬼山)¶
　(川皆有宗有佐也方氏曰終功之時故徧報之自孟/冬祈来年于天宗故至是及帝之大臣天之神祗地)¶
　(祭始於公社故至是及于山川以一嵗之祀事畢於/此故言乃畢也然天曰神地曰祇而此言天之神祇)¶
　(者祇盖同出而有别之稱日月之類雖/同出于天而有别焉故亦可謂之祇也)¶
○是月也命漁師始漁天子親往乃嘗魚先薦寝廟¶
<pb:KR1d0058_WYG_006-144a>¶
　(鄭氏曰天子必親徃視漁明漁非常事重之也此時/魚潔美孔氏曰仲秋犬嘗麻季秋犬嘗稻皆不云天)¶
　(子親往盖四時薦新是常事魚非常祭之物故重之/馬氏曰此潛之詩所謂季冬薦魚也魚者牲類也宗)¶
　(廟之祭牲用親獵則/漁必親往不亦冝乎)¶
冰方盛水澤腹堅命取冰¶
　(鄭氏曰腹厚也此月日在北陸冰堅厚之時也孔氏/曰于是極寒冰實至盛而云方盛者月半以前也月)¶
　(半後大寒乃盛方氏曰水以隂凝而堅/曰腹堅則其堅逹於内非特水面而已)¶
冰以入令告民出五種命農計耦耕事脩耒耜具田¶
器(種上/聲)¶
<pb:KR1d0058_WYG_006-144b>¶
　(鄭氏曰冰既入而令田官告民出五種明大寒氣過/農事將起也耜者耒之金也廣五寸田噐鎡錤之屬)¶
　(孔氏曰耒者以木為之長六尺六寸底長尺有一寸/中央直者三尺有三寸句者二尺有二寸底謂耒下)¶
　(嚮前曲接耜者耜以金鐡為之鎡今之鋤類孟子云/雖有鎡錤云之屬以田噐非一也顧氏曰古未用牛)¶
　(耕如論語長沮桀溺耦而耕詩十千維耦月令命農/計耦耕事皆是人耦而耕方氏曰冰之入也為隂事)¶
　(之終種之出也為陽事之始以冰入之期而告民出/五種終則有始也耦耕二人相耦而耕也澄曰五種)¶
　(謂五榖之種稷黍梁稻菽也出者就囷倉所藏處出/之於外以待來春將種之也計謀度也脩整理也具)¶
　(備辦也謀度耒年耦耕之事而/豫先整理備辦所以耕之具也)¶
命樂師大合吹而罷(合古答切/吹去聲)¶
<pb:KR1d0058_WYG_006-145a>¶
　(鄭氏曰嵗将終與族人大飲作樂於大寝以綴恩也/言罷者此用禮樂於族人最盛後年若時乃復然也)¶
　(凡用樂必有禮用禮則有不用樂者王居明堂禮曰/季冬命國為酒以合三族君子說小人樂孔氏曰云)¶
　(罷者以一年頓停至後/年季冬乃復如此也)¶
乃命四監收秩薪柴以共郊廟及百祀之薪燎(共音供/下同)¶
　(鄭氏曰四監主山林川澤之官也大者可析謂之薪/小者合束謂之柴薪施炊㸑柴以給燎澄曰言薪柴)¶
　(又言薪燎燎即柴也方氏曰秩薪柴/於嵗終命收之所以備来嵗之用)¶
○是月也日窮于次月窮于紀星回于天數將幾終歲¶
且更始專而農民毋有所使(幾音/機)¶
<pb:KR1d0058_WYG_006-145b>¶
　(鄭氏曰言日月星辰運行於此月皆周匝於故處也次舍/也紀會也而猶女也言専一女農民之心令之豫有志於)¶
　(耕稼之事不可徭役之徭役之則志散失業也孔氏曰去/年冬季日次于𤣥枵從此毎月移次它辰至此月窮盡還)¶
　(次𤣥枵故云日窮于次去年季冬月與日相會于𤣥枵自/此月與日會于它辰至此窮盡還復㑹于𤣥枵故云月窮)¶
　(于紀二十八宿随天而行毎日雖周天一匝早晚不同至/此月復于故處與去年季冬早晚相似故云星回于天幾)¶
　(近也以去年季冬至今年季冬三百五十四日未滿三/百六十六日未得正終唯近於終故云數将幾終脩月)¶
　(令之人為國家戒令之法謂此月既終嵗且更始在上/者當専一女農之事無得興起造作有所使役也此是)¶
　(制禮者總為戒約之辭凡月令之内不云乃命某官者/皆是禮家總禁也方氏曰嵗者數之所積而成也數之)¶
　(終乃所以為嵗之始于數言終於嵗言始亦互相備専/而農民毋有所使則以嵗且更始欲一意于耕故也)¶
<pb:KR1d0058_WYG_006-146a>¶
天子乃與公卿大夫共飭國典論時令以待來歲之宜¶
　(鄭氏曰飭國典者和六典之法也周禮以正月為之/建寅而縣之今用此月則所因於夏殷也孔氏曰調)¶
　(和飭正之六典則治典教典禮典政典刑典事典也/澄曰國典者經國之典法常而一定者也時令者随)¶
　(時之政令變而從宜者也論猶云集議國典有定故/飭正其舊而已時令無常故須商論所冝而行也凡)¶
　(來嵗所宜之事一一商論於今以待来嵗行之来嵗/之宜謂時令也而必先飭國典何哉盖國典者常法)¶
　(時令雖各時所行不同然無一不出/于國典故先飭國典乃論時令也)¶
乃命大史次諸矦之列賦之犧牲以共皇天上帝社稷¶
之饗¶
<pb:KR1d0058_WYG_006-146b>¶
　(鄭氏曰此所與諸侯共者也列國有大小賦之犧牲/大者出多小者出少饗獻也孔氏曰列次也来嵗祭)¶
　(祀所須犧牲出諸侯之國國有大小故命大史書列/之以共賦也諸侯同王南面專王之政故命之出牲)¶
　(以與王共事天地也漫言諸侯則異姓同姓俱然社/稷王之社稷也諸侯自有社稷而始封亦割王社土)¶
　(與之故賦牲供王社稷也澄曰次諸侯之列/謂等次諸侯之爵列以定其國之大小也)¶
乃命同姓之邦共寢廟之芻豢¶
　(鄭氏曰此所與同姓共者也芻豢猶犧牲孔氏曰皇/天社稷與天下共之故通賦天下國家也寢廟先王)¶
　(與同姓國共之故别又命同姓國供之也芻是牛羊/豢是犬豖天地不用犬豖社稷大牢有豖而無犬故)¶
　(沒其芻豢而徒云犧牲/宗廟備六牲故云芻豢)¶
<pb:KR1d0058_WYG_006-147a>¶
命宰歴卿大夫至于庶民土田之數而賦犧牲以共山¶
林名川之祀¶
　(鄭氏曰此所與卿大夫庶民共者也歴猶次也卿大/夫采地亦有大小其非采地以其邑之民多少賦之)¶
　(孔氏曰宰小宰也卿大夫謂畿内有采地者小宰又/列次采地大小至於庶民受田准土田多少之數賦)¶
　(之犧牲以供山林名川之祀不云士者上舉卿大夫/下舉民則士在其中省文爾卿大夫無采地則出其)¶
　(邑之賦稅庶人無邑則出其賦稅以與邑宰邑宰以/供上澄曰歴卿大夫至于庶民土田之數謂枚數臣)¶
　(民之土田以定其數之多少也此庶/民謂畿内鄉遂之民及公邑之民也)¶
凡在天下九州之民者無不咸獻其力以共皇天上帝¶
<pb:KR1d0058_WYG_006-147b>¶
社稷寢廟山林名川之祀¶
　(鄭氏曰雖有其邦國采地此賦要由民出澄曰上文/言天帝社稷之牲賦之諸侯寝廟之牲賦之同姓之)¶
　(邦山林名川之牲賦之卿大夫至于庶民此言凢在/則總上三者而言也盖諸侯之列同姓之邦及卿大)¶
　(夫等所供亦皆出於民力故言所以供皇天上帝社/稷寢廟山林名川之祀者是天下九州之民無不咸)¶
　(獻其/力也)¶
○季冬行秋令則白露蚤降介蟲為妖四鄙入保行春¶
令則胎夭多傷國多固疾命之曰逆行夏令則水潦敗¶
國時雪不降冰凍消釋(矢烏/老切)¶
<pb:KR1d0058_WYG_006-148a>¶
　(鄭氏曰白露蚤降介蟲為妖戌之氣乗之也九月初/尚有白露月中乃為霜丑為龞蟹四鄙入保畏兵辟)¶
　(寒象也胎夭多傷辰之氣乗之也夭少長也此月物/甫萌芽季春乃句者畢出萌者盡達多傷者生氣早)¶
　(至不充其性也國多固疾生不充性有乆疾也命之/曰逆衆害莫大於此水潦敗國時雪不降冰凍消釋)¶
　(未之氣乗之也季夏大雨時行孔氏曰白露蚤降天/災介蟲為妖地災四鄙入保人災也按隂陽式法丑)¶
　(魚鼈蟹季冬建丑而行秋令丑氣失故介蟲為妖胎/夭多傷國多固疾命之曰逆皆人災也三月之氣在)¶
　(十二月内至故胎萌而暴長出既性不得充滿所以/多傷胎夭既傷國多固疾名此月特逆之事謂惡之)¶
　(甚也水潦敗國時雪不降天災冰凍消釋地災也方/氏曰冬之序為後於秋而言蚤者以建亥為正言之)¶
　(則冬為先也介蟲之性辨於物歛藏之氣不厚故反/為妖也四鄙入保盖畏兵之象秋為金也疾謂之固)¶
<pb:KR1d0058_WYG_006-148b>¶
　(則其疾乆而不瘥也夫冬者嵗之終春者嵗之始而/行嵗終之令故命之曰逆水潦盛昌盖夏之時然也)¶
　(故行夏令則水潦敗國冬者雪之時故謂之/時雪時雪不降冰凍消釋則盛陽爍之也)¶
　　　右記季冬凡七節¶
　　　(栁子厚曰吕氏春秋十二紀漢儒論以為月令/措諸禮以為大法然而政令之作有俟時而行)¶
　　　(之者孟春修封疆端經術相土宜無聚大衆季/春利隄防達溝瀆止田獵備蠶器合牛馬孟夏)¶
　　　(無起土功無𤼵大衆勸農勉人仲夏班馬政聚/百藥季夏行水殺草土功兵事不作孟秋納材)¶
　　　(葦仲秋勸種麥季秋休百工具衣裘舉五穀之/要合秩芻飬犧牲蓄菜代薪為炭孟冬築城郭)¶
　　　(穿竇窖脩囷倉謹盖藏勞農以休息之収水澤/之賦仲冬伐木取竹箭季冬講武習射御出五)¶
<pb:KR1d0058_WYG_006-149a>¶
　　　(穀種計耦耕具田噐合諸侯制百縣輕重之法/貢賦之數斯固俟時而行之所謂敬授人時者)¶
　　　(也其餘郊廟百祀亦古之遺典不可以廢亦有/不俟時而行之者布徳和令行慶施惠飬幼少)¶
　　　(省囹圄賜貧窮禮賢者行爵出禄選士厲兵任/有功誅暴慢明好惡脩法制飬衰老恤孤寡舉)¶
　　　(阿黨易關市來商旅正貴賤近習罷官之無事/者去器之無用者斯固不俟時而行之者也變)¶
　　　(天之道絶地之理亂人之紀舍孟春則可以有/事乎作&KR0075;巧以蕩上心舍季春則可以為之乎)¶
　　　(又曰返時令則有飄風㬥雨霜雪水潦大旱沈/隂氛霧寒煖之氣大疫風欬鼽嚏瘧寒疥癘之)¶
　　　(疾螟蝗五穀𤓰&KR0602;果實不成蓬蒿藜莠並興之/異女災胎夭多傷水火之訛宼戎来入相掠兵)¶
　　　(革並起道路不通邉境不寜土地分裂四鄙入/堡流亾遷徙之變若是者特瞽史之語非出於)¶
<pb:KR1d0058_WYG_006-149b>¶
　　　(聖人者也顧氏臨曰月令當取其體天行事之/大意先王亦有至日閉闗之事一嵗之内因天)¶
　　　(時提撕事務又整頓一廵非是尋常俱不理㑹/若有合即施行者亦豈一一待時方行夫子遇)¶
　　　(迅雷風烈必變若栁子厚之論則是平時何嘗/不敬豈待迅雷風烈方敬也其言行春令則應)¶
　　　(若此行夏令則應若彼誠有拘處張子曰月令/大率秦法也然採三代之文而為之不無古意)¶
　　　(未易可破栁子厚論亦未安若春行賞秋行刑/止舉大綱如此如冬日飲湯夏日飲水豈必曰)¶
　　　(冬日不得飲氷夏/日不得飲湯也)¶
　¶
　禮記纂言卷六下¶
<pb:KR1d0058_WYG_006-150a>¶
欽定四庫全書¶
　禮記纂言卷六下　　　　　元　吳澄　撰¶
　　月令¶
孟秋之月¶
　(此謂立秋後三十日也唐月令曰立秋之日凉風至/後五日白露降後五日寒蟬鳴處暑之日鷹乃祭鳥)¶
　(後五日天地始肅/後五日禾乃登)¶
日在翼昏建星中旦畢中¶
　(鄭氏曰日月㑹於鶉尾而斗建申之辰也孔氏曰三/統歴七月節日在張十八度昬斗四度中去日一百)¶
<pb:KR1d0058_WYG_006-150b>¶
　(一十四度旦畢八度中七月中日在翼十五度昬斗/十六度中去日一百一十一度旦井初度中元嘉歴)¶
　(七月節日在張五度昬箕二度中旦胃二度中七月/中日在翼十度昬斗三度中旦&KR0295;七度中唐月令曰)¶
　(七月之節日在張昬尾中曉婁中斗建申位之初/七月中氣日在張昬箕中曉&KR0295;中斗建申位之中)¶
其日庚辛¶
　(庚辛者金干也立秋以後七十/二日金王用事故其日屬庚辛)¶
其帝少皥其神蓐收(少詩召切/蓐音辱)¶
　(鄭氏曰此白精之君金官之臣自古以来著徳立功/者也少皥金天氏蓐収少皥氏之子曰該為金官)¶
其蟲毛¶
<pb:KR1d0058_WYG_006-151a>¶
　(西方奎婁胃&KR0295;畢觜參七宿有虎/之象故凡動物之有毛者屬金)¶
其音商¶
　(鄭氏曰三分徵益一以生商商數七十二屬金/者以其濁次宫臣之象也秋氣和則商聲調)¶
律中夷則¶
　(鄭氏曰夷則者大吕之所生也三分去一律長五寸/七百二十九分寸之四百五十一孟秋氣至則夷則)¶
　(之律/應)¶
其數九¶
　(鄭氏曰金生數四成數九/但言九者亦舉其成數)¶
<pb:KR1d0058_WYG_006-151b>¶
其味辛其臭腥¶
　(鄭氏曰金/之臭味也)¶
其祀門祭先肝¶
　(鄭氏曰秋隂氣出祀之於門外隂也祭先肝者秋為/隂中於藏直肝祀門之禮北面設主于門左樞乃制)¶
　(肝及肺心為俎奠于主南又設/盛于俎東其它皆如祭竈之禮)¶
○凉風至白露降寒蟬鳴鷹乃祭鳥用始行戮¶
　(陸氏曰西風謂之凉風猶東風謂之温風温凉言其/氣方氏曰凉未至於寒也特為寒之微而已春露則)¶
　(生秋露則殺白為金之正故也馬氏曰凉風至則天/地之仁氣散矣白露降則隂乗陽而其候交矣寒蟬)¶
<pb:KR1d0058_WYG_006-152a>¶
　(鳴則物之生於暑者其聲變矣鷹乃祭鳥用始行戮/則時主殺而物之司殺者應是而動也鷹至不仁也)¶
　(猶祭然/後食)¶
○天子居總章左个乘戎路駕白駱載白旂衣白衣服¶
白玊食麻與犬其器亷以深(駱音/洛)¶
　(鄭氏曰緫章左个大寢西堂南隅戎路兵車也制如/周革路而飾之以白白馬黒鬛曰駱麻實有文理屬)¶
　(金犬金畜也噐亷以/深象金傷害物入蔵)¶
○是月也以立秋先立秋三日大史謁之天子曰某日¶
立秋盛徳在金天子乃齊立秋之日天子親帥三公九¶
<pb:KR1d0058_WYG_006-152b>¶
卿諸侯大夫以迎秋於西郊還反賞軍帥武人於朝(先/悉)¶
(薦切帥/所類切)¶
　(鄭氏曰謁告也迎秋者祭白帝於西郊之兆/也軍帥諸將也武人謂環人之屬有勇力者)¶
天子乃命將帥選士厲兵簡練桀俊專任有功以征不¶
義詰誅暴慢以明好惡順彼逺方(詰去吉切好/惡並去聲)¶
　(方氏曰才足以將物而勝之謂之將知足以帥人而/先之謂之帥士言其人兵言其噐選士則人無不能)¶
　(於事厲兵則噐無不利於用桀俊簡之則無所不擇/練之則無所不孰既選厲簡練之矣苟非已試之效)¶
　(則勝負猶未可知故所任必在乎有功之人也任有/功矣苟置疑貳於其間則知者必不盡其謀能者必)¶
<pb:KR1d0058_WYG_006-153a>¶
　(不竭其力故任之欲其専也凡此欲以征不義也無/以覆下之謂㬥不能敬上之謂慢詰以問其罪誅以)¶
　(戮其人所詰誅者㬥慢則好惡公而明矣故曰以明/好惡好惡得其明則合天下之所願而無逆矣故曰)¶
　(順彼逺方鄭氏曰征之言正/也詰謂窮治之問其罪也)¶
○是月也命有司脩法制繕囹圄具桎梏禁止姦慎罪¶
邪務搏執命理瞻傷察創視折審斷決獄訟必端平戮¶
有罪嚴斷刑天地始肅不可以贏(創初良切/斷丁亂切)¶
　(方氏曰脩則治其壞繕則善其事具則完其器法制/古之所有也故曰脩囹圄禁人之地於此有事焉故)¶
　(曰繕桎梏禁人之噐也故曰具姦存乎心故止之邪/見乎行故罪之搏所以戮之執所以拘之於仲春則)¶
<pb:KR1d0058_WYG_006-153b>¶
　(省囹圄去桎梏於孟秋則繕囹圄具桎梏先王奉時/之道可見矣前言命有司後言命理者以脩法制非)¶
　(理之所専故也先王之用刑也既務搏執矣又命瞻/傷察創視折焉其心仁矣端言無偏頗之異平言無)¶
　(輕重之差審斷決故獄訟必端平也有罪然後戮則/不及於無辜斷刑嚴則莫敢輕犯秋者隂之始冬者)¶
　(隂之終故於孟秋言天地始肅陽道常饒饒則有餘/而贏隂道常乏乏則不足而縮人君實輔相天地故)¶
　(曰不可以贏鄭氏曰順秋氣政尚嚴也理治獄官也/有虞氏曰士戛曰大理周曰大司宼創之淺者曰傷)¶
　(端猶正也肅嚴急之言也贏猶觧也陸氏曰蔡邕云/皮曰傷肉曰創骨曰折骨肉皆絶曰斷傷瞻之而已)¶
　(創然後察也折視之而已斷然後審也澄曰姦未發/露而藏於内者止之止之而曰禁則非慢令也邪已)¶
　(發露而顯於外者罪之罪之而曰慎則非濫刑也陸/氏以視折審斷為句優於舊注斷即王制所謂斷者)¶
<pb:KR1d0058_WYG_006-154a>¶
　(也傷之甚者為創察則加詳於瞻折之甚者為斷審/則加詳於視命有司至務搏執順天之義也命理至)¶
　(端平愛人之仁也又緫結之曰戮有罪嚴斷刑盖雖/命有司以搏執然所戮者有罪之人未嘗及無辜也)¶
　(則義之中有仁焉雖命理官以端平然苟或當刑斷/之必嚴未嘗敢失出也則仁之中有義焉大槩此時)¶
　(所尚以順天之義為主特以愛人之仁行乎其間爾/所以然者天地之氣始嚴急故順天者亦當嚴急而)¶
　(不可以寛緩也/贏有寛緩之意)¶
○是月也農乃登穀天子嘗新先薦寢廟¶
　(鄭氏曰黍稷之屬於是始孰方氏曰糓謂稷也以稷/孰於此故農乃登焉然孟夏之麥仲夏之黍仲秋之)¶
　(麻季秋之稻皆糓也正以糓言稷者以其為五糓之/長也稼稷之官謂之后稷土穀之神謂之社稷者以)¶
<pb:KR1d0058_WYG_006-154b>¶
　(是孔氏曰按仲秋云以犬嘗/麻今不云牲者記文略也)¶
命百官始收歛完隄防謹壅塞以備水潦脩宫室坏墻¶
垣補城郭(壅於勇切/坏歩回切)¶
　(鄭氏曰順秋氣収歛物也八月宿直畢畢好雨完隄/防謹壅塞以傋八月也脩宫室坏墻垣補城郭象秋)¶
　(収歛物當藏也方氏曰秋主収歛人之奉天則有収/歛之事聚土而壅之之謂壅升土而壅之之謂塞凡)¶
　(此所以備水潦也胡氏曰坏土塊蟄蟲坏户亦謂以/土増益其穴澄謂隄防有闕壊處則完之其無隄防)¶
　(而當水之来路者或坏髙其低處則曰壅或填實其/虚處則曰塞皆所以遏水之来也謹謂常用心察視)¶
　(豫為戒備也人之居内有宫室外有墻垣又外有城/郭為人之障蔽皆當脩之坏之補之謂或整治其舊)¶
<pb:KR1d0058_WYG_006-155a>¶
　(増益其新象天/地之閉塞也)¶
○是月也毋以封諸侯立大官毋以割地行大使出大¶
幣(使去/聲)¶
　(鄭民曰古者於嘗出田邑此其月也而禁封諸侯割/地失其義孔氏曰鄭唯云不封諸侯及割地失其義)¶
　(則毋立大官毋行大使毋出大幣為得禮以其収歛/之月故也方氏曰割地謂益以地使者使於四方故)¶
　(言行幣以藏於府庫為入反以予人故言出凡此皆/非収歛之事故言毋以止之其曰大官大使大幣則)¶
　(小者容/或可矣)¶
○孟秋行冬令則隂氣大勝介蟲敗穀戎兵乃來行春¶
<pb:KR1d0058_WYG_006-155b>¶
令則其國乃旱陽氣復還五穀無實行夏令則國多火¶
災寒熱不節民多瘧疾(復扶/又切)¶
　(鄭氏曰隂氣大勝亥之氣乘之也介蟲敗穀介甲也/甲蟲屬冬敗穀者稻蟹之屬戎兵乃来營室之氣為)¶
　(害也十月宿直營室主武士其國乃旱寅之氣乘之/也雲雨以風除也陽氣復還五穀無實能生而不能)¶
　(成也國多火災已之氣乘之也瘧疾寒熱所為也孔/氏曰隂氣大盛天災介蟲敗穀蟹食稻也地災戎兵)¶
　(乃来人災也其國乃旱陽氣復還天災五穀無實地/災也國多火災寒熱不節天災民多瘧疾人災也方)¶
　(氏曰方一隂之時而行重隂之令故隂氣大勝戎兵/乃来亦以隂大勝主殺也方隂中之時而行陽中之)¶
　(令則陽亢矣故旱也自夏徂秋則陽往而隂来以其/旱故陽氣復還也萬物敷華於陽而成實於隂以陽)¶
<pb:KR1d0058_WYG_006-156a>¶
　(氣復還故五穀無實也火王於南方故行夏令則國/多火災火之氣為熱水之氣為寒而此井寒熱不節)¶
　(者盖熱極生寒隂陽之理然也民多/瘧疾則以感寒熱之氣而被瘧也)¶
　　　右記孟秋凡八節¶
仲秋之月¶
　(此謂白露後三十日也唐月令曰白露之日鴻鴈来/後五日𤣥鳥歸後五日羣鳥飬羞秋分之日雷乃収)¶
　(聲後五日蟄蟲坏/户後五日水始涸)¶
日在角昬牽牛中旦觜觿中(觜子斯切/觿户圭切)¶
　(鄭氏曰日月㑹于夀星而斗建酉之辰也孔氏曰三/統歴八月節日在軫十二度昬斗二十六度中去日)¶
<pb:KR1d0058_WYG_006-156b>¶
　(一百六度旦井二度中八月中日在角十度昬女三/度中去日一百二度旦井二十一度中元嘉歴八月)¶
　(節日在翼十七度昬斗十四度中旦畢十六度中八/月中日在軫十五度昬斗二十四度中旦井九度中)¶
　(唐月令曰八月之節日在翼昬南斗中曉畢中斗建/酉位之初入月中氣日在軫昬南斗中曉東井中斗)¶
　(建酉位/之中)¶
其日庚辛其帝少皡其神蓐收其蟲毛其音商律中南¶
吕其數九其味辛其臭腥其祀門祭先肝¶
　(鄭氏曰南吕者大簇之所生三分圭一律長/五寸三分寸之一仲秋氣至則南吕之律應)¶
盲風至鴻鴈來𤣥鳥歸羣鳥養羞(盲忙/庚切)¶
<pb:KR1d0058_WYG_006-157a>¶
　(鄭氏曰皆記時候也盲風疾風也𤣥鳥燕也歸謂去/蟄也凡鳥隨隂陽者不以中國為居羞謂所食也夏)¶
　(小正曰九月丹鳥羞白鳥説曰丹鳥丹良也白鳥蚊/蚋也其謂之鳥者重其飬者也有翼為鳥飬也者不)¶
　(盡食也二者文異羣鳥丹良未聞孰是孔氏曰按大/戴禮八月丹鳥羞白鳥今鄭云九月所見本異也丹)¶
　(鳥以白鳥為珍羞重其所養之物不盡食之雖蟲而/謂鳥也方氏曰盲者閉暗之稱當建酉闔戸之月故)¶
　(其風謂之盲風又謂之閶闔以此𤣥鳥歸者至以陽/中故歸以隂中也羞謂所美之食養之所以備冬藏)¶
　(也項氏曰羣鳥至秋與百穀俱成人始取之以為飬/羞如雉鷃鶉鳩鴈鶩今人皆至秋食之周禮司裘仲)¶
　(秋行羽物以賜羣臣於古有證矣此皆天候不言人/事則孟秋農乃登穀亦以人事為一候也鷹祭鳥於)¶
　(孟秋之第四候則人羞之於仲秋之第三候不亦可/乎澄按羣鳥飬羞義疑方説近是盖飬羞猶詩言蓄)¶
<pb:KR1d0058_WYG_006-157b>¶
　(租飬謂不食而儲蓄之也羣鳥於此月豫盖其/所美之食以待冬寒無可取食之時而食之也)¶
○天子居緫章大廟乗戎路駕白駱載白旂衣白衣服¶
白玊食麻與犬其器亷以深¶
　(鄭氏曰緫章大/廟西堂大室也)¶
○是月也養衰老授几杖行糜粥飲食(糜忙/皮切)¶
　(鄭氏曰助老氣也行猶賜也張子曰老人氣衰津液/少不能乾食故糜粥為飬老之具方氏曰行徧行之)¶
　(也几杖之禮重非庶人之老可預故唯於糜/粥言行焉几杖以飬其體糜粥以飬其氣)¶
乃命司服具飭衣裳文繡有恒制有小大度有長短衣¶
<pb:KR1d0058_WYG_006-158a>¶
服有量必循其故冠帶有常(量音/亮)¶
　(鄭氏曰司服具飭衣裳謂祭服也文謂畵也祭服之/制畫夜而繡裳衣服有量謂朝燕及它服凡此為寒)¶
　(益至也詩云七月流火九月授衣於是作之可也冠/帯因制衣服而作之孔氏曰具備也飭正也文繡有)¶
　(恒恒則故也及朝宴等之衣服亦皆有量必因循故/法不得更改别造它服謂戰伐田獵等之服澄曰文)¶
　(繡有恒謂衣之繪六章裳之繡六章有定法也制有/小大謂横而裁之之廣狭也如衣用幾幅袂用幾幅)¶
　(裳用幾幅之類度有長短謂從而度之之長短也如狭/衣二尺二寸帶下尺裳及踝無被土之類量即是廣)¶
　(之制長短之度也但祭服既言制度矣故此變言量/循其故即若祭服之有恒但祭服有文繡此無文繡)¶
　(爾冠帶不隨人身而有大小長短之異故不言制度變/量而但言有常者其法亦必有恒循其故而不可改)¶
<pb:KR1d0058_WYG_006-158b>¶
　(也/)¶
乃命有司申嚴百刑斬殺必當毋或枉橈枉橈不當反¶
受其殃(當去聲橈女/教切又上聲)¶
　(鄭氏曰申重也當謂值其罪也孔氏曰枉謂違法曲/斷橈謂有理不申應重乃輕應輕更重是不當也方)¶
　(氏曰孟秋既命嚴斷刑矣至此又命之故曰申嚴刑/有五而曰百者據罪言之傳曰罪多而刑五必曰百)¶
　(據成數言之與百里百事同義斬者必殺殺者不必/斬斬殺必當慮及無辜也然刑之所加不止於斬殺)¶
　(所命止及此者以大辟尤重故也枉則在上者不直/橈則在下者不申使斬殺不當則以枉橈故也先王)¶
　(奉天如此而有司或枉橈焉/是逆天也逆天則天必災矣)¶
<pb:KR1d0058_WYG_006-159a>¶
○是月也乃命宰祝循行犧牲視全具按芻豢瞻肥瘠¶
察物色必比類量大小視長短皆中度五者備當上帝¶
其饗(行去聲/中去聲)¶
　(鄭氏曰於鳥獸肥充之時宜省羣牲也宰祝大宰大/祝主祭祀之官也飬牛羊曰芻犬豕曰豢五者謂所)¶
　(視也所按也所瞻也所察也所量也此皆得其正則/上帝饗之上帝饗之而無神不饗矣孔氏曰純色曰)¶
　(犧體完曰全食草曰芻食穀曰豢皆按行之也瞻祀/亦視也肥充也瘠瘦也物色騂黝之别也周禮陽)¶
　(用騂隂祀用黝望祀各以其方之色已行故事曰比/品物相随曰類五方本異其色是比也大皥配東亦)¶
　(用青是類也大謂牛羊豕成牲者小謂羔豚之屬長/短謂天地之牛角繭栗宗廟之牛角握之屬也陸氏)¶
<pb:KR1d0058_WYG_006-159b>¶
　(曰五者備當謂所行所按所察所量所視盖於循行/犧牲言視全具於按芻豢言瞻肥瘠於察物色言必)¶
　(比類各係上事言之澄曰一則全具二則肥瘠三則/比類四則小大五則長短行之按之察之量之視之)¶
　(而五者皆中度是謂備/當五者之目陸氏説是)¶
天子乃難以達秋氣(難乃/多切)¶
　(鄭氏曰此難難陽氣也陽暑至此不衰害亦将及人/王居明堂禮曰仲秋九門磔攘以發陳氣禦止&KR1282;疫)¶
　(孔氏曰秋時凉氣新至發去陽之陳氣也澄曰難以/消去殘暑煩鬰之氣而達秋月清涼之氣於民間也)¶
　(熊氏曰季春云國難謂天子諸侯有國為難此云天/子乃難以難陽氣唯天子得難諸侯以下不得難也)¶
以犬嘗麻先薦寢廟¶
<pb:KR1d0058_WYG_006-160a>¶
　(鄭氏曰麻/始孰也)¶
○是月也可以築城郭建都邑穿竇窖脩囷倉(竇音豆/窖音教)¶
(囷邱/倫切)¶
　(鄭氏曰為民将入物當藏也穿竇窖者入地圓曰竇/方曰窖王居明堂禮曰仲秋命庶民畢入于室曰時)¶
　(殺將至毋罹其災澄曰築城郭建都邑以居民也穿/竇窖脩囷倉以藏物也方氏曰凡此皆歛藏之事故)¶
　(於建酉闔戸/之月言之)¶
乃命有司趣民收歛務畜菜多積聚(趣音促畜/丑六切)¶
　(鄭氏曰始為禦冬之備方氏曰趣民急趣之也孟秋/言命百官始収歛以其物初成至此則物既成而収)¶
<pb:KR1d0058_WYG_006-160b>¶
　(歛不可緩也故趣之焉詩言我有㫖蓄亦以御冬不/特菜而已澄曰既言務畜菜又言多積聚言菜之外)¶
　(它物皆當積聚而/畜之以備御冬也)¶
乃勸種麥毋或失時其有失時行罪無疑¶
　(鄭氏曰麥接絶續乏之榖尤重之孔氏曰前年秋穀/至夏盡絶後年秋穀夏時未登是其絶也夏時人民)¶
　(糧食闕短是其乏也麥乃夏時而孰是接其絶續其/乏黍稷百穀不云勸種於麥獨勸之尤重故也方氏)¶
　(曰麥以秋種至夏乃穫以其牟利之遲慮民惰而不/種也故特勸之其有失時行罪無疑者所以重農時)¶
　(而戒不/暋也)¶
○是月也日夜分雷始收聲蟄蟲坏戸殺氣浸盛陽氣¶
<pb:KR1d0058_WYG_006-161a>¶
日衰水始涸(坏歩囘切/涸户角切)¶
　(鄭氏曰又記時候也雷始収聲在地中動内物也坏/益也蟄蟲益户謂稍小之也涸竭也周語曰辰角見)¶
　(而雨畢天根見而水涸辰角見九月本也天根見九/月末也此甫八月中氣雨未止而云水竭非也孔氏)¶
　(曰雷是陽氣主於動不唯地中潜伏而已十一月一/陽初生復卦用事震下坤上震為動坤為地是動於)¶
　(地下從此月始户謂穴也蟄蟲以土増益穴之四旁/使通明處稍小所以然者隂氣將至時氣尚温猶須)¶
　(出入故坏之稍小十月寒甚乃閉之也方氏曰坏户/與坏垣墻之坏同義殺氣浸盛者陽主生隂主殺言)¶
　(隂之夷物至此告酷也浸言若水之浸日加/益也陽氣日衰者陽盛於夏至此而衰也)¶
日夜分則同度量平權衡正釣石角斗甬¶
<pb:KR1d0058_WYG_006-161b>¶
　(方氏曰鈞盖三十斤之稱仲春所謂鈞者特言輕重/之鈞而已石盖四鈞之稱以其尤重而内實故謂之)¶
　(石澄曰度量權衡緫言之下二句分言之鈞石五權/中之二斗角五量中之三也平之正之角之皆同之)¶
　(也/)¶
○是月也易關市来商旅納貨賄以便民事四方來集¶
逺鄉皆至則財不匱上無乏用百事乃遂凡舉大事毋逆¶
大數必順其時慎因其類(易以/豉切)¶
　(鄭氏曰易闗市謂輕其税使民利之商旅賈客也匱/亦乏也遂猶成也大事謂興土功合諸侯舉兵衆也)¶
　(季夏禁之孟秋乃征伐此月禁城郭季秋教田獵是/以於中為之戒焉孔氏曰闗市之處輕其賦稅不為)¶
<pb:KR1d0058_WYG_006-162a>¶
　(節礙是易闗市也闗市既易則商旅自来商旅既来/則貨賄自入以此便利民人之事四方緫来聚集逺)¶
　(鄉於是皆至貨賄既多則庫財不匱上下豐足百事/皆成於此興舉其事無逆天之大數必須順其隂陽)¶
　(之時謹慎因其事類不可煩亂妄為方氏曰入以為/利者商也行而從人者旅也易闗市所以来商旅來)¶
　(商旅故貨賄可得而納也貨賄以時而納之待時而/出之更為出納各從其便故曰以便民事四方散而)¶
　(不一故言來集逺鄉邈而在外故言皆至四方來集/逺方皆至則貢賦之職脩矣此財所以不匱也財葢)¶
　(貨賄之總名財所以待用用所以作事故言上無乏/用百事乃遂遂言遂其志之所欲為也大傳曰財用)¶
　(足故百志成凡物有數皆出陽而入隂所謂大數不/過隂陽出入而已人君舉大事不可逆此大數數之)¶
　(所運為時時之所從為類必順隂陽之時而無違慎/因隂陽之類而無變也舉事如此四時所同然當闔)¶
<pb:KR1d0058_WYG_006-162b>¶
　(户之時尤不宜妄/舉故於此申戒之)¶
○仲秋行春令則秋雨不降草木生榮國乃有恐行夏¶
令則其國乃旱蟄蟲不藏五穀復生行冬令則風災數¶
起收雷先行草木蚤死(復扶又切/數色角切)¶
　(鄭氏曰秋雨不降夘之氣乗也夘宿直房心心為大/火草木生榮應陽動也國有恐以火訛相驚也國旱)¶
　(蟲不蟄穀復生午之氣乗之也風災數起子之氣乗/之也北風殺物収雷先行先猶蚤也冬主閉草木蚤)¶
　(死寒氣盛也孔氏曰秋雨不降天災夘大火之氣是/積陽故雨不降草木生榮地災國乃有恐人災也仲)¶
　(秋至仲春火氣但秋金能尅春木及仲秋雨水又尅/火火竟不能為害但以訛偽言語相驚其國乃旱天)¶
<pb:KR1d0058_WYG_006-163a>¶
　(災蟄蟲不藏五穀復生地災也風災也風災數起収/雷先行天災草木蚤死地災也方氏曰國乃有恐少)¶
　(陽之所動也其國乃旱陽亢故也五穀復生盛陽作/之也風災數起非以時動故也雷以陽中發聲隂中)¶
　(収聲収雷先行愆於陽也/雷風不節故草木蚤死)¶
　　　右記仲秋凡九節¶
季秋之月¶
　(此謂寒露後三十日也唐月令曰寒露之日鴻鴈来/賔後五日雀入大水為蛤後五日菊有黄華霜降之)¶
　(日豺乃祭獸後五日草木黄落後五日蟄蟲咸俯澄/曰菊有黄華之第三日至立冬前凡十八日土王用)¶
　(事/)¶
<pb:KR1d0058_WYG_006-163b>¶
日在房昬虚中旦栁中¶
　(鄭氏曰日月㑹於大火而斗建戌之辰也孔氏曰三/統歴九月節日在氐五度昬虗二度中去日九十七)¶
　(度旦張初度中九月中日在房五度昬危三度中去/日九十三度旦張十八度中元嘉歴九月日在亢一)¶
　(度昬牛八度中旦井二十九度中九月中日在氐二/度昬女十一度中旦栁十一度中唐月令曰九月之)¶
　(節日在角昬牽牛中曉東井中斗建戌位之初九/月中氣日在氏昬須女中曉栁中斗建戌位之中)¶
其日庚辛其帝少皥其神蓐收其蟲毛其音商律中無¶
射其數九其味辛其臭腥其祀門祭先肝¶
　(鄭氏曰無射者夾鍾之所生三分去一律長四寸六/千五百六十分寸之一千五百二十四季秋氣至則)¶
<pb:KR1d0058_WYG_006-164a>¶
　(無射之/律應)¶
○鴻鴈来賔爵入大水為蛤鞠有黄華豺乃祭獸戮禽¶
　(鄭氏曰皆記時候也來賔言其客止未去也大水海/也戮猶殺也孔氏曰國語云雀入于海為蛤禽獸亦)¶
　(互文禽獸初得皆殺而祭之後得者殺而不祭也陸/氏曰來賓言其寓中國如主賔也鞠華以黄為美祭)¶
　(言獸以大者祭也方氏曰桃花於仲春桐花於季春/皆不言有獨於鞠言之者以萬物皆華於陽獨鞠華)¶
　(於隂故特言有春秋傳曰有者不宜有也桃華之紅/桐華之白皆不言其色獨鞠言其色而曰黄華者以)¶
　(華於隂中其色正應隂之盛也豺乃祭獸戮禽者祭/獸於天然後戮禽而食然於戮曰禽凡可擒而獲者)¶
　(皆戮之祭曰獸所祭者唯可/狩而獲者爾以其特大也)¶
<pb:KR1d0058_WYG_006-164b>¶
○天子居總章右个乗戎路駕自駱載白旂衣白衣服¶
白玉食麻與犬其器亷以深¶
　(鄭氏曰總章右/个西堂北偏)¶
○是月也申嚴號令命百官貴賤無不務内以㑹天地¶
之藏無有宣出¶
　(鄭氏曰申重也内謂収歛入之也㑹猶聚也孔氏曰/此月之時勅命百官貴之與賤無有一人不務内収)¶
　(歛其物順天地以深閉藏也物皆収歛時又閉蔵無/得有宣露出散其物以逆時氣陸氏曰命百官徧命)¶
　(也言百官又言貴賤詳言之方氏曰號令未嘗不嚴/特以天地嚴凝之氣盛於西北故奉時氣以申之爾)¶
<pb:KR1d0058_WYG_006-165a>¶
　(夫藏冬事也内以㑹之則存乎秋不先㑹於秋則冬/無所藏也季春言不可以内季秋言無不務内季春)¶
　(言發倉廩季秋言無有宣/出皆所以順隂陽之理)¶
乃命冢宰農事備收舉五穀之要藏帝籍之收於神倉¶
祗敬必飭¶
　(鄭氏曰備猶盡也舉五穀之要定其租税之簿也帝/藉所耕千畆也藏祭祀之穀於神倉重粢盛之委也)¶
　(祗亦敬也孔氏曰帝藉者供上帝之藉田也藉借也/借民力所治之田也供神之物故曰神倉於此神倉)¶
　(之中當須敬而復敬必使飭正方氏曰仲秋言趣民/牧歛然猶未備也至此始言備収焉農事備収然後)¶
　(五穀之要可舉也要謂多少之總數猶宰夫之治要/司㑹之月要舉之将以制國用也𡺳詩言十月穫稻)¶
<pb:KR1d0058_WYG_006-165b>¶
　(而此季秋言備収者地氣有早晚也命冢宰者以國/用制於冢宰而甸師之掌耕耨王藉又𨽻于天官故)¶
　(也/)¶
○是月也霜始降則百工休¶
　(鄭氏曰塞而膠漆之作不堅好也方氏曰雨露生物/霜成物季秋則成物之功極矣百工興事造業以具)¶
　(人噐亦有成物之功焉天地既成人功其可不休乎/季春言百功咸理盖創始之時也孟冬言工師效功)¶
　(盖成終之時也将效功於孟冬則休之於季秋冝矣/然古者於霜降固有所不休者若弓人冬析幹寒奠)¶
　(體之類是也此記所/言亦其大致然爾)¶
乃命有司曰寒氣緫至民力不堪其皆入室¶
<pb:KR1d0058_WYG_006-166a>¶
　(鄭氏曰總猶猥卒也方氏曰陽氣散而成暑隂氣聚/而成寒總者聚也故曰寒氣總至以寒氣之至則民)¶
　(力或有所不堪勝故命之皆入室詩曰入此室處書/言厥民隩謂是矣然塞氣者冬之時入室者冬之事)¶
　(此言之於季秋者/亦先期而命之爾)¶
上丁命樂正入學習吹(吹昌/睡切)¶
　(鄭氏曰入學習吹為将饗帝/也春夏重舞秋冬重吹也)¶
○是月也大饗帝嘗犧牲告備于天子¶
　(大饗帝者以周禮言之祀上帝於明堂而以文王配/也嘗宗廟秋祭之名将舉二祭其所用犧牲當前期)¶
　(告備于天子方氏曰以宗廟秋祭之犧牲告備于天/子則以物成可嘗之時尤所重故也嘗如此則大饗)¶
<pb:KR1d0058_WYG_006-166b>¶
　(可知仲秋之月視全具矣至此乃告備然周之嘗/以仲月而此於季月者彼取時之中此取時之盛)¶
合諸矦制百縣為來嵗受朔日與諸矦所稅於民輕重¶
之法貢職之數以逺近土地所宜為度以給郊廟之事¶
無有所私¶
　(鄭氏曰秦以建亥之月為嵗首於是嵗終使諸侯及/鄉遂之官受此法焉合諸侯制者定其國家宫室車)¶
　(旂衣服禮儀也諸侯言合制百縣言受朔日互文也/貢賦謂所入天子凡周之法以正月和之正嵗而縣)¶
　(於象魏孔氏曰秦十月為嵗首此月嵗之終故合此/諸侯之法制又命百縣為來嵗受朔日之政令并授)¶
　(諸侯所税於民輕重之法貢職之數諸侯謂畿外國/百縣謂鄉遂鄭注互文者言諸侯亦受朔日百縣亦)¶
<pb:KR1d0058_WYG_006-167a>¶
　(合制也税於民者是積貯本國貢賦之數者是輸納/天子言與者兼事之辭其定税輕重入貢多小皆以)¶
　(去京逺近之差土地所宜之物為節度無有所私者/言既給郊廟重事其百縣等物無得有所偏私不如)¶
　(法制也陸氏曰諸侯外也百縣内也外言合内言制/方氏曰合言自内以合外合而同之也制言自上以)¶
　(制下制而裁之也諸侯有君道為内外之辨而已故/曰合百縣全乎臣乃有上下之别焉故曰制然通而)¶
　(言之則一也必合制其事者為待来嵗受朔日之政/令也於此言之者據建亥之正也輕重之法諸侯所)¶
　(取乎下者也貢職之數諸侯所共乎上者也所貢之/物各有職故謂之貢職法所以定數數所以成法上)¶
　(言法下言數互相備也以逺近土地所宜為度者或/以逺近所宜之事為度或以土地所宜之物為度也)¶
　(若周官男服貢噐物衛服貢財物之類而王氏謂以/詳責近以略責逺者葢逺近所宜也以給郊廟之事)¶
<pb:KR1d0058_WYG_006-167b>¶
　(無有所私者言以事神非以私於己也澄曰合諸侯/是一句制百縣是一句舊註以合諸侯制為句者非)¶
○是月也天子乃教於田獵以習五戎¶
　(鄭氏曰教於田獵因田獵之禮教民以戰法也五戎/謂五兵弓矢殳矛戈㦸也孔氏曰按周禮司兵掌五)¶
　(兵註云戈殳㦸酋矛夷矛又云歩卒之五兵無夷矛/而有弓矢此據歩卒五兵弓矢一也殳長丈二尺二)¶
　(也矛長二丈三也戈長六尺四寸四也㦸長一丈六/尺五也陳氏曰有車之五兵有歩之五兵然夷矛雖)¶
　(不施於歩而弓矢未嘗不設於車故兵車射人處左/則車上固有弓矢矣方氏曰教於田獵繼言以習五)¶
　(戎與車攻言因田獵而選車徒同意田獵所以得利/軍旅所以效死人之所欲莫甚於利所惡莫甚於死)¶
　(以所惡寓所欲而習/焉亦先王之深意也)¶
<pb:KR1d0058_WYG_006-168a>¶
班馬政命僕及七騶咸駕載旌旐授車以級整設于屏¶
外司徒搢扑北面誓之(扑普/卜切)¶
　(鄭氏曰馬政謂齊其色度其力使同乗也校人職/曰凡軍事物馬而頒之僕戎僕及御夫也七騶謂)¶
　(趣馬主為諸官駕說者也既駕之又為之載旌旗/司馬職曰仲秋教治兵如振旅之陳辨旗物之用)¶
　(王載大常諸侯載旂軍吏載旗師都載旜鄉遂載/物郊野載旐百官載旟是也級等次也整正列也)¶
　(設陳也屏所田之地門外之蔽也司徒搢扑誓衆/以軍法也孔氏曰班馬政者謂班布乗馬之政令)¶
　(既班馬政乃命戎僕御夫及七騶等皆以馬駕車/又載旌旗既畢授此七戎之車以其尊卑等級正)¶
　(其行列設于軍門屏之外東西廂以為行陳於是/司徒在兩行之間北面誓之也亡騶者天子馬有)¶
<pb:KR1d0058_WYG_006-168b>¶
　(六種種别有騶則六騶也又有總主之人并六騶/為七載旌旐者按周禮司常云日月為常交龍為)¶
　(旂通帛為旜雜帛為物熊虎焉旗鳥隼為旟龜蛇/為旐全羽為旞析羽為旌及國之大閲贊司馬班)¶
　(旗物王建大常諸侯建旂孤卿建旜大夫士建物/師都建旗州里建旟縣鄙建旐遒車載旞斿車載)¶
　(旌此仲冬大閲所建旌旗鄭所引司馬職是仲秋/治兵實出軍之事司徒地官掌邦教故司徒職云)¶
　(施十二教八曰以誓教恤則民不怠司徒主誓今/田獵出車亦於所獵之地而搢扑北面誓之馬氏)¶
　(曰仲夏之班馬政則其政以飬為主季秋之班馬/政則其政以御為主故命僕及七騶咸駕為天子)¶
　(御者僕也為諸侯羣臣御者七騶也載旌旐則司/馬之九旗以帛為之者始於大常而終於旐以羽)¶
　(為之者始於旞而終於旌故言旌旐則它可知矣/方氏曰旌旐所以為表識然周官司常贊司馬頒)¶
<pb:KR1d0058_WYG_006-169a>¶
　(旗物自王建大常而下其數有九此止言二物者舉/其略爾戎事以革車為正倅車為副田事以木車為)¶
　(正佐車為副莫不各有等故授之以級也整設盖指/車馬之蜀掌次言師田則張幕有幕次故亦有屏整)¶
　(設於屏外則王雖在野亦有内外之辨也扑謂夏楚/司馬教官而用此者以其方教於田獵故也書言扑)¶
　(作教刑是矣搢謂搢之於帶設扑而搢之以示有事/於教無事於刑也誓則欲其不犯命焉必北面則以)¶
　(田主殺隂/事故也)¶
天子乃厲飾執弓挾矢以獵命主祠祭禽于四方¶
　(鄭氏曰厲飾謂戎服尚威武也命主祠以所獲禽祀/四方之神司馬職曰羅弊致禽以祀祊孔氏曰厲飾)¶
　(謂嚴厲容飾戎服韋弁服也以秋冬之田故韋弁服/若春夏則冠弁服主祠典祭祀者禽者獸之通名獵)¶
<pb:KR1d0058_WYG_006-169b>¶
　(竟命主/祠祭禽)¶
○是月也草木黄落乃伐薪為炭¶
　(鄭氏曰伐木必因殺氣方氏曰黄者土之色百彚皆/生於土而反於土将反於土故黄黄故落落則反於)¶
　(土矣伐薪為炭/以禦冬寒也)¶
蟄蟲咸俯在内皆墐其戸乃趣獄刑毋留有罪收禄秩¶
之不當供養之不宜者(墐其靳切趣音促當/去聲供飬並去聲)¶
　(鄭氏曰墐謂塗閉之辟殺氣殺氣已至有罪者即决/之禄秩之不當思所増加也供飬之不宜欲所貪耆)¶
　(熊蹯之屬非常食天氣殺而萬物咸藏可以去之也/孔氏曰俯垂頭也前月但藏而坏户至此月既寒故)¶
<pb:KR1d0058_WYG_006-170a>¶
　(垂頭嚮下以随陽氣陽氣稍沉在下也又塗其户穴/以辟地上隂殺之氣春夏陽氣寛施許人主從時雖)¶
　(彼人不應得禄而王恩私與之亦所權許今秋隂氣/急斂禁罰必當是春夏所權置者今悉収停之也供)¶
　(飬不宜謂非常之膳不可得者也方氏曰趣與趣民/収歛之趣同義仲秋命有司申嚴百刑而已至此又)¶
　(趣獄刑無留有罪焉則以奉天威之方至於是亟決/之也禄秩者禄之秩序也収禄秩之不當所以慎於)¶
　(飬人収供飬之不宜所以節於奉已凡此以順収斂/之道也陸氏曰収禄秩之不當供飬之不宜刑官之)¶
　(事也罷官之無事去噐/之無用事官之事也)¶
○是月也天子乃以犬嘗稻先薦寢廟¶
　(鄭氏曰稻/始孰也)¶
<pb:KR1d0058_WYG_006-170b>¶
○季秋行夏令則其國大水冬藏殃敗民多&KR0864;嚏行冬¶
令則國多盜賊邊竟不寜土地分裂行春令則煖風來¶
至民氣觧惰師興不居(&KR0864;音求嚏丁計/切觧古買切)¶
　(鄭氏曰其國大水未之氣乘之也六月宿直東井氣/多暑雨國多盜賊邉竟不寜土地分裂丑之氣乘之)¶
　(也極隂為外邊竟之象大寒之時地隆坼也煖風來/至民氣觧惰辰之氣乘之也巽為風辰宿直角角主)¶
　(兵不居象風行不休止也孔氏曰其國大水天災冬/藏殃敗地災民多&KR0864;嚏人災也國多盗賊邉竟不寜)¶
　(人災土地分裂地災也煖風来至天災民氣觧惰師/興不居人災也方氏曰水潦盛昌在於季夏故行夏)¶
　(令則其國大水大水故冬藏殃敗金數窮而氣窒則/為&KR0864;氣行逆而發于聲則為嚏皆肺疾也肺屬金而)¶
<pb:KR1d0058_WYG_006-171a>¶
　(金主水反為水所勝故民受是疾焉盜賊皆至隂之/類也國多盜賊故邉竟不寧土地分裂則為嚴凝之)¶
　(氣所坼故也巽為風而春之氣煖故行春令則煖風/來至氣煖則觧煖寒則縮栗以煖風來至故民氣觧)¶
　(惰師興不居則以少/陽作之而動故也)¶
　　　右記季秋凡十節¶
孟冬之月¶
　(此謂立冬後三十日也唐月令曰立冬之日水始冰/後五日地始凍後五日野鷄入大水為蜃小雪之日)¶
　(虹蔵不見後五日天氣上騰地/氣下降後五日閉塞而成冬)¶
日在尾昬危中旦七星中¶
<pb:KR1d0058_WYG_006-171b>¶
　(鄭氏曰日月會于析木之津而斗建亥之辰也孔氏/曰三統歴十月節日在尾十度昬危十四度中去日)¶
　(八十九度旦翼初度中十月中日在箕七度昬室十/度中去日八十六度旦軫五度中元嘉歴十月節日)¶
　(在心二度昬危一度中旦張八度中十月日在尾十/二度昬危十三度中旦翼八度中唐月令曰十月之)¶
　(節日在房昬虚中曉張中斗建亥位之初十月/中氣日在尾昬危中曉翼中斗建亥位之中)¶
其日壬癸¶
　(壬癸者水干也立冬以後七十/二日水王用事故其日屬壬癸)¶
其帝顓頊其神𤣥𡨕¶
　(鄭氏曰此黒精之君水官之臣自古以来著徳立功/者也顓頊髙陽氏𤣥㝠少皥氏之子曰脩曰熈為水)¶
<pb:KR1d0058_WYG_006-172a>¶
　(官/)¶
其蟲介¶
　(北方斗牛女虚危室壁七宿有龜蛇之/象龜介蟲也故凡動物之有介者屬水)¶
其音羽¶
　(鄭氏曰三分商去一以生羽羽數四十八屬/水者以為最清物之象也冬氣和則羽聲調)¶
律中應鍾¶
　(鄭氏曰應鍾者姑洗之所生三分去一律長四寸/二十七分寸之二十孟冬氣至則應鍾之律應)¶
其數六¶
<pb:KR1d0058_WYG_006-172b>¶
　(鄭氏曰水生數一成數六/但言六者亦舉其成數)¶
其味鹹其臭朽¶
　(鄭氏曰水之臭味也/氣若有若無為朽)¶
其祀行祭先腎¶
　(鄭氏曰冬隂盛寒於水祀之於行從辟除之類也行/在廟門外之西為軷壤厚二寸廣五尺輪四尺祀行)¶
　(之禮北面設主于軷上乃制腎及脾為俎奠于主南/又設盛于俎東祭内腎一脾再其它皆如祀門之禮)¶
　(孔氏曰壇東西為廣南北為輪廣五尺輪四尺常祀/行神之壇則然若於國外祖道軷祭其壇隨路所嚮)¶
　(而為廣輪尺數同也禮畢乘車轢而遂行唯車之一/輪轢爾所以然者兩輪相去八尺今軷唯廣五尺故)¶
<pb:KR1d0058_WYG_006-173a>¶
　(知不兩輪俱轢主須南嚮故人北面/設之其主盖以菩芻&KR0068;栢為神主也)¶
○水始冰地始凍雉入大水為蜃虹藏不見¶
　(鄭氏曰皆記時候也大水淮也大蛤曰蜃方氏曰冰/即水也水以陽釋冰以隂凝凍盖地氣閉而陽不能)¶
　(熈也孟冬者重隂之始也故水始冰地始凍馬氏曰/雉火屬也蜃水屬也陽不勝隂而并與遷焉故化虹)¶
　(以隂干陽故見至是陽/升隂降而勿通故藏)¶
○天子居𤣥堂左个乗𤣥路駕鐡驪載𤣥旂衣黒衣服¶
𤣥玉食黍與彘其器閎以奄(驪力/知切)¶
　(鄭氏曰𤣥堂左个北堂西偏也鐵驪色如鐵黍秀舒/散屬火寒時食之亦以安性也彘水畜也器閎而奄)¶
<pb:KR1d0058_WYG_006-173b>¶
　(象物閉/藏也)¶
○是月也以立冬先立冬三日大史謁之天子曰某日¶
立冬盛徳在水天子乃齊立冬之日天子親帥三公九¶
卿大夫以迎冬于北郊還反賞死事恤孤寡(先去/聲)¶
　(鄭氏曰迎冬者祭黒帝於北郊之兆也死事謂以國/事死者若公叔禺人顔涿聚者也孤寡其妻子也有)¶
　(以惠賜之大功加賞孔氏曰不言諸侯亦如夏&KR0432;其/文也還還於郊反反於朝也臣有為國事死者北郊)¶
　(還因殺氣之盛而賞其家後也恤謂以財禄供給之/公叔禺人死事見左傳哀公十一年顔涿聚死事見)¶
　(哀二十三年/及二十七年)¶
<pb:KR1d0058_WYG_006-174a>¶
○是月也命大史釁龜筴占兆審卦吉凶(筴初/格切)¶
　(孔氏曰釁謂殺牲以血塗釁其龜及筴鄭氏曰筴蓍/也周禮龜人上春釁龜謂建寅之月也秦以其嵗首)¶
　(使大史釁龜筴與周異矣方氏曰物有釁則祅作以/血厭其變焉盖除釁之謂也除釁謂之釁猶治汚謂)¶
　(之汚治亂謂之亂也龜以卜而有兆筴以筮而有卦/兆有象故言占卦有數故言審占兆審卦則吉凶可)¶
　(得而知矣釁之將以占審焉必于嵗首者將以知一/嵗之吉凶也大史日官也故以龜䇲之事命之澄曰)¶
　(兆謂龜所坼之兆也卦謂筮所得之卦也既命大史/釁其龜筴則以龜卜之以筴筮之而觀卜之所遇為)¶
　(何兆筮之所值為何卦於是推占其/兆測審其卦而定其吉凶何如也)¶
是察阿黨則罪無有掩蔽¶
<pb:KR1d0058_WYG_006-174b>¶
　(鄭氏曰阿黨謂治獄吏以私恩曲撓相為也孔氏曰/是察者謂當是正審察獄吏阿黨之事則在下犯罪)¶
　(之人獄吏不能掩蔽故云無有掩蔽馬氏曰曲承曰/阿私附曰黨掩者自上掩之蔽者自旁蔽之夫官府)¶
　(之罪所以罔常獲者阿黨掩蔽之也吾於物/辨之時而是察焉則苟罪也孰不發露者乎)¶
○是月也天子始裘¶
　(鄭氏曰九月授衣至此可以加裘馬氏曰隕霜而冬/裘具故司裘以仲秋獻良裘以季秋獻功裘而至是)¶
　(天子始/服矣)¶
命有司曰天氣上騰地氣下降天地不通閉塞而成冬¶
(上時/掌切)¶
<pb:KR1d0058_WYG_006-175a>¶
　(鄭氏曰使有司助閉藏之氣門户可閉閉之牎牖可/塞塞之方氏曰天氣上騰地氣下降則天地辨而各)¶
　(正其位矣冬曰上天為是故也以各正其位故天地/不通閉若門之閉塞若穴之塞以其不通故閉塞也)¶
命百官謹盖藏命司徒循行積聚無有不斂坏城郭戒¶
門閭脩鍵閉慎管籥固封疆備邉境完要塞謹關梁塞¶
徯徑(藏去聲行去聲積子賜切鍵其/偃切要塞之塞先代切徯音奚)¶
　(鄭氏曰謹盖藏謂府庫囷倉有藏物也積聚謂芻禾/薪蒸之屬坏益也鍵牡閉牝也管籥搏鍵噐也固封)¶
　(疆謂使有司循其溝樹及其衆庻之守法也要塞邊/城要害處也梁橋横也徯徑禽獸之道也孔氏曰城)¶
　(郭須牢厚故言坏門閭備擬非常故云戒鍵閉或有/破壤故云脩管籥不可妄開故云審封疆理當險阻)¶
<pb:KR1d0058_WYG_006-175b>¶
　(故云固邊竟防盜賊故云備要塞宜牢固故云完闗戒/梁禁禦姦非故云謹徯徑細小狹路故須塞皆随事)¶
　(約故設文不同鄭注鍵牡閉牝者凡鏁噐入者謂之/牡受者謂之牝若禽獸牝牡然管籥與鍵閉别文則)¶
　(非鍵閉之物故云搏鍵噐此物以鐡為之似樂噐之/管籥搢於鏁内以搏取其鍵也按檀弓注云管鍵也)¶
　(則管鍵一物此為别者管是鍵之伴類仍非鍵也何/氏曰鍵是門扇之後樹兩木穿上端為孔閉者謂将)¶
　(扄闗門以内孔中澄曰鍵閉二字何氏說得之管者/鏁之牝籥者鏁之牡鄭注誤以鍵閉為鏁之牝牡遂)¶
　(别釋管籥為搏鍵器孔䟽亦從其誤是以徒費辭而/義愈不明此盖因天地閉塞成冬故命百官以謹盖)¶
　(藏又命司徒以歛積聚又自坏城郭至塞徯徑九事/皆順天地閉塞之時而為此閉塞之事也陸氏曰坏)¶
　(城郭而門閭不戒無益也脩鍵閉而管籥不慎無益/也固封疆而邉竟不備無益也完要塞謹闗梁而徯)¶
<pb:KR1d0058_WYG_006-176a>¶
　(徑不塞/無益也)¶
飭䘮紀辨衣裳審棺椁之薄厚塋丘壟之大小髙卑厚¶
薄之度貴賤之等級(塋音/營)¶
　(鄭氏曰此亦閉藏之具順時飭正之也辨衣裳謂襲/歛尊卑所用也所用又有多少孔氏曰其衣裳襲歛)¶
　(多少及棺椁厚薄具在䘮大記丘壟大小按鄭註冡/人云漢律列侯墳髙四丈闗内侯以下各有等差又)¶
　(註檀弓云墳髙四尺盖周之士制外無文方氏曰丘/壟墳墓别名大小冢人所謂以爵等為丘封之度是)¶
　(也然皆以土塋之故言塋澄曰飭䘮紀總下三者衣/裳棺椁丘壟其目也髙卑之度即丘壟之大小薄厚)¶
　(之度即棺椁之薄厚丘壟大則髙小則卑其髙卑薄/厚皆有丈尺之度其度之不同皆以其爵之貴賤而)¶
<pb:KR1d0058_WYG_006-176b>¶
　(為之等級也自盖藏積聚及坏城郭以下九事并此/飭䘮紀一事凡十二事皆為順天時之閉塞而言)¶
○是月也命工師效功陳祭器按度程毋或作為&KR0075;巧¶
以蕩上心必功致為上物勒工名以考其誠功有不當¶
必行其罪以窮其情(當去/聲)¶
　(鄭氏曰霜降而百工休至此物皆成也工師工官之/長也效功録見百工所作噐物也主於祭噐祭噐尊)¶
　(也度謂制小大也程謂噐所容也&KR0075;巧謂奢偽怪好/也蕩謂摇動生其奢&KR0075;勒刻也刻工姓名於其噐以)¶
　(察其信知其不功致也功不當者取材美而噐不堅/也孔氏曰於是之時命此工官之長效實百工所造)¶
　(之物陳列祭噐善惡按此噐舊來制度大小及容受/程限多少或猶有也勿得有作過制之巧以摇動在)¶
<pb:KR1d0058_WYG_006-177a>¶
　(上之心而生奢侈作噐不須靡麗華侈必功力密致/為上毎物之上刻所造工匠之名於後以考其誠信)¶
　(與否若其用財精美而噐不堅固則功有不當必行/其罪罰以窮其詐偽之情也方氏曰巧即工之所成)¶
　(者效與效馬效羊之效同義盖呈效之也工所成噐/以祭噐為主按據此以驗彼也近取諸身而手有寸)¶
　(長短之數所起也是謂度逺取諸物而禾有黍多少/之數所起也是謂程按之者欲其制之長短中度功)¶
　(之多少中程也馬氏曰君子不敢以其私䙝同於其/所尊敬故陳祭噐而不及燕噐度其噐之洪纎曲直)¶
　(者有度㑹其功之冬近勤惰者有程功致者功之至/其用功無所不極者也然不可過過則&KR0075;巧先王所)¶
　(禁/也)¶
○是月也大飲烝¶
<pb:KR1d0058_WYG_006-177b>¶
　(鄭氏曰十月農功畢天子諸侯與其羣臣飲酒於大/學以正齒位謂之大飲别之於它其禮亡今天子以)¶
　(燕禮郡國以鄉飲酒禮代之燕謂有牲體為俎也黨/正職曰國索鬼神而祭祀則以禮屬民而飲酒于序)¶
　(以正齒位亦謂此時也詩云十月滌場朋酒斯饗曰/殺羔羊躋彼公堂稱彼兕觥受福無疆是頌大飲之)¶
　(詩孔氏曰烝升也升此牲體於俎之上故云大飲蒸/此是天子之禮𡺳風躋彼公堂乃諸侯之禮國語云)¶
　(王公立飲則有房烝此既大飲饗禮當有房烝半體/之俎若黨正飲酒雖饗而用肴烝故宣十六年左傳)¶
　(云王饗有體薦宴有折俎公當饗卿當宴馬氏曰是/月嵗功既登物之可薦者衆君子可以宴樂飲酒矣)¶
天子乃祈來年于天宗大割祠于公社及門閭臘先祖¶
五祀勞農以休息之(臘力合切/勞力報切)¶
<pb:KR1d0058_WYG_006-178a>¶
　(鄭氏曰此周所謂蜡祭也天宗謂日月星辰也大割/大殺羣牲割之也臘謂以田獵所得禽祭也五祀門)¶
　(户中霤竈行也或言祈年或言大割或言臘互文勞/農以休息之黨正屬民飲酒正齒位是也孔氏曰臘)¶
　(獵也謂獵取禽以祭先祖五祀此暫出田獵以取禽/非仲冬大閲之獵也方氏曰祈來年詩所謂興嗣歳)¶
　(也此非歳終之時而曰祈來年者以陽主於子故謂/建子之月為來年也夫農於三時之務亦已勞矣至)¶
　(此勞之使休息易曰/勞乎坎盖謂是矣)¶
天子乃命將帥講武習射御角力(將云聲帥/色類切)¶
　(鄭氏曰為仲冬將大閲簡習之凡田之禮唯狩最備/孔氏曰最備謂狩禮大也故仲冬教大閲禮儀備此)¶
　(言習射御角力是未正用也豫擬仲冬教戰之事馬/氏曰順隂義也亥之時隂極矣講武以厲其威習射)¶
<pb:KR1d0058_WYG_006-178b>¶
　(御以考其藝角力以/視其才皆隂事也)¶
○是月也乃命水虞漁師收水泉池澤之賦毋或敢侵¶
削衆庶兆民以為天子取怨于下其有若此者行罪無¶
赦¶
　(鄭氏曰因盛徳在水収其税方氏曰水虞即周之澤/虞也漁師即周之&KR1547;人也収水泉池澤之賦必命是)¶
　(二官者以其職故也仲秋言行罪無疑無疑未至於/無赦也失時之罪小故止於無疑取怨之罪大故曰)¶
　(無赦馬氏曰先王之時川有衡澤有虞皆為之厲禁/以平其守而共其奠以時入之頒其餘于萬民則豈)¶
　(剥下益上者哉故命之曰毋或敢下/侵削衆庻兆民以為天子取怨于)¶
<pb:KR1d0058_WYG_006-179a>¶
○孟冬行春令則凍閉不宻地氣上泄民多流亡行夏¶
令則國多暴風方冬不寒蟄蟲復出行秋令則雪霜不¶
時小兵時起土地侵削(復扶/又切)¶
　(鄭氏曰凍閉不宻地氣上泄寅之氣乘之也民流亡/象蟄蟲動也㬥風不寒蟄蟲出已之氣乘之也立夏)¶
　(巽用事巽為風雪霜不時申之氣乘之也小兵起土/地侵削申隂氣尚㣲申宿直參伐為兵孔氏曰凍閉)¶
　(不宻地氣上泄地灾民多流亡人灾也國多㬥風方/冬不寒天災蟄蟲復出地灾也雪霜不時天灾小兵)¶
　(時起土地侵削人灾也方氏曰孟春東風解凍此行/春令則凍閉不宻地氣上泄也民多流亡以春主發)¶
　(散也風固四時之所常有而㬥則陽之所作若孟夏/行春令則㬥風來格彼以行少陽之令故來格而已)¶
<pb:KR1d0058_WYG_006-179b>¶
　(此已行盛陽之令故又至於多也以盛陽之所作故/方冬不寒孟冬非隆冬故言方夫蟲以隂而蟄者也)¶
　(方冬不寒故蟄蟲復出雪霜不時寒氣遲也小/兵時起金氣勝也土地侵削揫歛之所致也)¶
　　　右記孟冬凡十節¶
仲冬之月¶
　(此謂大雪後三十日也唐月令曰大雪之日鶡旦不/鳴後五日虎始交後五日芸始生荔挺出冬至之日)¶
　(蚯蚓結後五日麋角/解後五日水泉動)¶
日在斗昬東辟中旦軫中(辟與/壁同)¶
　(鄭氏曰日月㑹于星紀而斗建子之辰也孔氏曰三/統歴大雪日在斗十二度昬壁五度中去日八十四)¶
<pb:KR1d0058_WYG_006-180a>¶
　(度旦角三度中冬至日在牛初度昬奎十度中去日/八十二度旦亢七度中元嘉歴大雪日在箕十度昬)¶
　(氏九度中旦軫八度中冬至日在斗十四度昬東壁/八度中旦角十度中唐月令曰十一月之節日在箕)¶
　(昬營室中曉軫中斗建子位之初十一月中氣/日在南斗昬東壁中曉角中斗建子位之中)¶
其日壬癸其帝顓頊其神𤣥㝠其蟲介其音羽律中黄¶
鍾其數六其味鹹其臭朽其祀行祭先腎¶
　(鄭氏曰黄鍾者律之始也九/寸仲冬氣至則黄鍾之律應)¶
○冰益壯地始坼鶡旦不鳴虎始交(鶡苦/割切)¶
　(鄭氏曰皆記時候也鶡旦求旦之鳥也交猶合也方/氏曰前言水始冰至此言冰益壯前言地始凍至此)¶
<pb:KR1d0058_WYG_006-180b>¶
　(言地始坼凍甚而土相坼夜鳴而求旦故謂之鶡旦/夜鳴則隂類鳴而求旦則求陽感㣲陽之生而不鳴)¶
　(則以得所求故也虎隂/物而交亦感陽生故也)¶
○天子居𤣥堂太廟乗𤣥路駕鐡驪載𤣥旂衣黒衣服¶
𤣥玉食黍與彘其器閎以奄¶
　(鄭氏曰𤣥堂大/廟北堂大室)¶
○飭死事¶
　(孔氏曰因殺氣之盛故飭死事鄭氏曰飭軍士戰必/有死志方氏曰飭死事于是月者豈非以教大閲故)¶
　(然乎朱子曰此三字衍文吕氏春/秋淮南子時則訓唐月令並無)¶
<pb:KR1d0058_WYG_006-181a>¶
命有司曰土事毋作慎毋𤼵盖毋𤼵室屋及起大衆以¶
固而閉地氣沮泄是謂𤼵天地之房諸蟄則死民必疾¶
疫又隨以䘮命之曰暢月(沮讀如沮洳之沮/喪如字皇氏去聲)¶
　(鄭氏曰而猶女也暢猶充也大隂用事尤重閉藏孔/氏曰土功之事毋得興作毋得開發掩盖之物孟冬)¶
　(之謹盖藏是也此月隂氣凝固陽須閉藏若起土功/開盖物發室屋起大衆開泄陽氣諸蟄則死人必疾)¶
　(疫也故約束有司於此時堅固汝閉塞之事勿令開/動若有開動令地氣沮泄則是發徹天地之房房是)¶
　(人次舍之處此天地壅蔽萬物不使宣露與房舍相/似也非但蟄死人疾國有大䘮随逐其後命之曰暢)¶
　(月者暢充也言名此月為充實之月當使萬物充實/不發動也皇氏曰喪謂逃亡人為疾疫皆逃亡也方)¶
<pb:KR1d0058_WYG_006-181b>¶
　(氏曰興土功則地氣沮泄所以戒之發盖則物不得/其藏發室屋則人不得其處起大衆則衆不得其静)¶
　(凡此皆非所宜故亦戒之所以固而閉也而者汝有/司之辭盖運閉之時以示人者存乎天謹閉之事以)¶
　(奉天者存乎人故以命有司焉閉之事或不固則地/氣沮泄是謂發天地之房矣馬氏曰房者物之所止)¶
　(而藏者也自内漸外為沮自下達上為泄寒氣方盛/而發其所閉則温必乘之故諸蟄則死民必疾疫又)¶
　(随以喪澄曰水在下而濕潤及上謂之沮洳水在内/而浸&KR0075;達外謂之泄漏氣當藏入而反發出如水之)¶
　(沮洳泄漏/故曰沮泄)¶
○是月也命奄尹申宫令審門閭謹房室必重閉¶
省婦事毋得&KR0075;雖有貴戚近習毋有不禁(重直龍切/省所景切)¶
<pb:KR1d0058_WYG_006-182a>¶
　(鄭氏曰奄尹主領奄豎之官也於周則為内宰掌治/王之内政宫令幾出入及開閉之屬重閉外内閉也)¶
　(省婦事所以静隂類也&KR0075;謂女功奢偽貴戚謂姑姊/妹之屬近習天子所親幸者孔氏曰尹正也申重也)¶
　(申重其政令常察門閭之事謹慎房室之處其門閭/房室皆有内外門户必重疊閉之此月隂氣既静故)¶
　(減省婦人之事順隂類也務在質素毋得過為&KR0075;巧/或曰省婦事毋得&KR0075;即下文聲色耆欲之事此隂事)¶
　(也故命奄尹申宫中之令以/禁之而得行於貴戚近習也)¶
乃命大酋秫稻必齊麴蘖必時湛熾必潔水泉必香陶¶
器必良火齊必得兼用六物大酋監之毋有差貸(酋在/由切)¶
(秫音述必齊如字麴音曲蘖魚列切湛/子簾切火齊才細切監平聲貸它得切)¶
<pb:KR1d0058_WYG_006-182b>¶
　(鄭氏曰酒孰曰酋大酋者酒官之長也於周則為酒/人秫稻必齊謂孰成也湛漬也熾炊也火齊腥孰之)¶
　(調也物猶事也差貸謂失誤有善有惡也古者穫稻/而漬米麴至春而為酒孔氏曰是月始為春酒先須)¶
　(治擇秫稻使齊得成孰故云必齊又須以時料理麴必/蘖故云必時其炊清米麴之時必須清潔所用水泉)¶
　(須香美所盛陶噐必須良善其炊米和酒之時所用/火齊又須生孰得中六物者秫稻一麴蘖二湛熾三)¶
　(水泉四陶噐五火齊六也用此六事作酒大酋監督/之無使有參差貸變也十月穫稻於此月漬米麴至)¶
　(春而為酒謂春成也非春始釀澄曰秫説文云稷之/黏者按稻粱之黏者皆謂之秫惟黍全黏自應名秫)¶
　(稻既别出則此秫字盖該黍稷粱三榖齊謂齊同米/粒完肥顆顆如一也麴蘖以及時造者為善故曰必)¶
　(時湛謂漬米熾謂炊米漬米以水淋沃必去盡米塵/取水清不潘為度炊之時亦不可令穢惡熏雜之故)¶
<pb:KR1d0058_WYG_006-183a>¶
　(湛熾皆言必潔詩云吉蠲為饎言炊飯之潔也炊飯/既孰則以麴蘖與飯和合一處以水漚之其水必清)¶
　(洌之泉氣味芬芳者歐陽氏云釀泉為酒泉香而酒/洌故曰水泉必香盛之須用陶噐木噐之類終不若)¶
　(陶噐為佳故曰陶噐必良既和合釀在陶噐之中須/煖氣温飬之以待其成孰煖氣過盛則傷於熱而敗)¶
　(煖氣衰歇則傷於寒而敗自始釀至成孰晝夜温飬/如煉大藥者之火候是謂火齊非有質之火乃無質)¶
　(之火也齊如五齊之齊謂有齊量貴/得温飬輕重之宜故曰火齊必得)¶
天子命有司祈祀四海大川名源淵澤井泉¶
　(方氏曰凡此皆水神也鄭氏曰順其徳盛之時祭之也/馬氏曰盛徳在水故應是而祈焉以為民致福也某氏)¶
　(曰四海者衆水之所聚大川者江河淮齊之類名源者江/源出於岷山河源出於崑崙淮源自桐栢濟源自沇水之)¶
<pb:KR1d0058_WYG_006-183b>¶
　(類淵澤者水之所鍾而息者也井泉者汲取之無窮者/也仲冬之月水歸於澤而復其本源故命有司祈祀之)¶
○是月也農有不收藏積聚者馬牛畜獸有放佚者取¶
之不詰(畜許/六切)¶
　(鄭氏曰此収歛尤急之時人有取者不罪所以警懼/其主也方氏曰孟冬既命百官謹盖藏又命司徒循)¶
　(行積聚矣至於是月農猶有不収藏積聚馬牛畜獸/猶有放佚者則是惰游之民而不聽令者也人或取)¶
　(其物而上不為/之詰焉亦宜矣)¶
山林藪澤有能取蔬食田獵禽獸者野虞教道之其有¶
相侵奪者罪之不赦¶
<pb:KR1d0058_WYG_006-184a>¶
　(鄭氏曰務収歛野物也大澤曰藪草木之實為蔬食孔/氏曰水鍾曰澤水希曰藪今言大澤曰藪者以有水處)¶
　(謂之澤旁無水處謂之藪蔬食為草木實者山林蔬食/榛栗之屬藪澤蔬食菱芡之屬方氏曰於農隙之時而)¶
　(能取野物以資人用固宜教道之而無遏其所欲乃或/侵彼之分奪人所有則是彊暴之徒所以罪之澄曰農)¶
　(家耕百畆之田畜雞豚狗彘以供其食然皆人力所致/得之良難今當農隙而取野中所生之草木禽獸以益)¶
　(其食此不待用力而得之者故官使虞人教之道之以/採取草木之實獵取飛走之物非農人所素習故也)¶
○是月也日短至隂陽争諸生蕩君子齊戒處必掩身身欲¶
寜去聲色禁耆欲安形性事欲静以待隂陽之所定¶
　(鄭氏曰爭者隂方盛陽欲起也蕩謂物動將萌芽也/寜安也方氏曰此與仲夏所言互相備以㣲陽方生)¶
<pb:KR1d0058_WYG_006-184b>¶
　(隂未退聽隂陽争而未定故君子齊戒以待之澄曰/仲夏言毋矂此言身欲寜即毋躁也仲夏之耆欲禁)¶
　(色與味二者然色則全禁故言止止者盡絶之也盡/絶之故非但不得如常時進御雖間或一特進御亦)¶
　(不可故云毋或進或謂間或也味則不全禁故言薄/薄者不令厚焉爾不令厚故許得聊略和調但極致)¶
　(求詳和調則不可故云毋致和致謂極致也此仲冬/言色而不言味盖冬寒之時滋味自可如常不必令)¶
　(薄色能戕生戒之者冝重味能飬生戒之者差輕也/安形性即定心氣事欲静即百官静事也身欲寜者)¶
　(不擾於内安形性以上皆為身之欲寜故也事欲静/者不擾於外此言待隂陽之所定定者謂陽之進而)¶
　(隂不能阻喜之也仲夏言定晏隂之所成成者言隂/之進而不言陽之不能阻閔之也馬氏曰陽伏而隂)¶
　(尚自若故争凡争者未定故也夏為正陽而隂始間/之冬為正隂而陽始間之方盛者方衰方㣲者方長)¶
<pb:KR1d0058_WYG_006-185a>¶
　(有爭之道焉於冬至日諸生蕩言陽之来足以勝隂/於夏至日死生分言隂之来不過與陽為敵而已)¶
芸始生荔挺出蚯蚓結麋角解水泉動(觧音/蟹)¶
　(鄭氏曰又記時候也芸香草也荔挺馬䪥也水泉動潤/上行孔氏曰結猶屈也蚯蚓在穴屈首下向陽氣動則)¶
　(宛而上首故結而屈也麋為隂獸情&KR0075;而逰澤冬至觧退/角從隂退之象鹿為陽獸情&KR0075;而逰山夏至觧角從陽)¶
　(之象熊氏曰芸荔挺俱香草故應陽氣而出也鹿是山/獸夏至得隂氣而觧角麋是澤獸冬至得陽氣而觧角)¶
日短至則伐木取竹箭¶
　(鄭氏曰此其堅成之極時馬氏曰萬物之材敷榮則/柔収歛則堅故于是時可以伐木取竹箭方氏曰木)¶
　(大故云伐竹/箭小故云取)¶
<pb:KR1d0058_WYG_006-185b>¶
是月也可以罷官之無事去器之無用者(去上/聲)¶
　(鄭氏曰謂先時權所建作者也天地閉藏而萬物休/可以罷去之方氏曰設官之實所以待事也無事之)¶
　(官特曠官爾制噐之實所以待用也無用之噐特虚/噐爾陽實隂虚是月隂消而陽長故於其虚者罷而)¶
　(去之所以應/天地之實也)¶
塗闕廷門閭築囹圄此所以助天地之閉藏也¶
　(鄭氏曰順時氣也方氏曰闕者人所由以出入廷者/人所處以聴事塗謂塗之以土也孟秋言繕囹圄築)¶
　(則如築城郭之築不止於繕矣澄曰闕謂門之中間/&KR0432;闕處人所由以出入者也廷謂門之内外閒曠之)¶
　(地無室廬處也塗者盖謂畚土以填補其地之凹陷/門謂各家寝廟之門閭謂二十五家巷口之門塗者)¶
<pb:KR1d0058_WYG_006-186a>¶
　(盖謂埏埴以窒塞其門之罅隙囹圄四面/有垣墻壊者築之此皆閉塞掩藏之事也)¶
○仲冬行夏令則其國乃旱氛霧㝠㝠雷乃𤼵聲行秋¶
令則天時雨汁𤓰&KR0602;不成國有大兵行春令則蝗蟲為¶
敗水泉咸竭民多疥癘(兩汁去聲/&KR0602;户故切)¶
　(鄭氏曰國旱午之氣乘之也氛霧者霜露之氣散相/亂也雷發聲震氣動也午屬震天時雨汁𤓰&KR0602;不成)¶
　(酉之氣乘之也酉宿直&KR0295;畢畢好雨雨汁者水雪雜/下也子宿直虚危内有𤓰&KR0602;蝗蟲為敗當蟄者出夘)¶
　(之氣乘之也水泉咸竭大火為旱也疥癘之病孚甲/象也孔氏曰其國乃旱氛霧冥冥雷乃發聲皆天災)¶
　(也天時雨汁天災𤓰&KR0602;不成地災國有大兵人災也/按天文志𤓰&KR0602;四星在危東蝗蟲為敗水泉咸竭地)¶
<pb:KR1d0058_WYG_006-186b>¶
　(災民多疥癘人災也方氏曰氛霧皆旱氣所使雷乃/發聲盛陽薄之也以雪雜水如物之有汁故謂之雨)¶
　(汁以行秋令嚴凝之氣未固也𤓰&KR0602;不成則以柔脆/為金氣所傷也國有大兵與小兵時起同義然氣有)¶
　(淺深故於孟冬言小仲冬言大蝗蟲為敗與孟夏蝗/蟲為災同義災者祥之對而以氣之兆言敗者成之)¶
　(對而以事之迹言夏為陽故言其氣冬為隂故言其/事水泉咸竭以感發散之氣也疥癘則虚陽作之也)¶
　　　右記仲冬凡九節¶
季冬之月¶
　(此謂小寒後三十日也唐月令曰小寒之日鴈北郷/後五日鵲始巢後五日野雞始雊大寒之日雞始乳)¶
　(後五日征鳥厲疾後五日水澤腹堅澄曰野雞/始雊之第三日至立春前凡十八日土王用事)¶
<pb:KR1d0058_WYG_006-187a>¶
日在婺女昬婁中旦氐中(氐丁/兮切)¶
　(鄭氏曰日月㑹於𤣥枵而斗建丑之辰也孔氏曰三/統歴小寒日在婺女八度昬婁十一度中去日八十)¶
　(四度旦氐十二度中大寒日在危初度昬&KR0295;二度中/去日十八度旦心五度中元嘉歴小寒日在牛三度)¶
　(昬奎十五度中旦亢九度中大寒日在女十度昬胃/四度中旦氐十三度中唐月令曰十二月之節日在)¶
　(南斗昬奎中曉亢中斗建丑位之初十二月中/氣日在須女昬婁中曉氐中斗建丑位之中)¶
其日壬癸其帝顓頊其神𤣥㝠其蟲介其音羽律中大¶
吕其數六其味鹹其臭朽其祀行祭先腎¶
　(鄭氏曰大吕者蕤賔之所生也三分益一律長八寸/二百四十三分寸之百四季冬氣至則大吕之律應)¶
<pb:KR1d0058_WYG_006-187b>¶
○鴈北鄉鵲始巢雉雊雞乳(鄉音向雊古豆/切乳如住切)¶
　(鄭氏曰皆記時候也雊雉鳴也詩曰雉之朝雊孔氏/曰鴈北鄉此據早者若晚者易説云二月驚蟄乃北)¶
　(鄉鵲始巢此據晚者若早者詩緯推度災云復之日鵲/始巢雉雊雞乳易通卦驗云在立春節立春或在此月)¶
　(也馬氏曰鴈北鄉順陽而復也雉火畜也感於陽而後/有聲雞木畜也麗於陽而後有形方氏曰乳孚乳也)¶
○天子居𤣥堂右个乗𤣥路駕鐡驪載𤣥旂衣黒衣服¶
𤣥玉食黍與彘其器閎以奄¶
　(鄭氏曰𤣥堂右/个北堂東偏)¶
○命有司大難旁磔出土牛以送寒氣(難乃多切/磔竹百切)¶
<pb:KR1d0058_WYG_006-188a>¶
　(鄭氏曰此難難隂氣也難隂始於此旁磔于四方之/門磔攘也出猶作也作土牛者丑為牛牛可牽止也)¶
　(送猶畢也孔氏曰季春唯國家之難仲秋唯天子之/難此則下及庶人故云大難旁磔者謂四方之門皆)¶
　(披磔其牲以禳除隂氣出土牛者此時彊隂既盛年/嵗已終隂若不去凶邪恐来嵗為人害其時月建丑)¶
　(又土能尅水持水之隂氣故特作土牛以畢送寒氣/也此時寒實未畢而註云畢者意欲其畢爾方氏曰)¶
　(牛土畜又以土為之水用事之極欲勝水者必以土故/出是以送寒氣也迎為入送為出送寒氣故以出言)¶
征鳥厲疾¶
　(鄭氏曰殺氣當極也征鳥題肩也齊人謂之擊征或/名曰鷹仲春化為鳩孔氏曰亦命有司辭也征鳥即)¶
　(鷞鳩鷹隼之屬厲嚴猛疾㨗也時殺氣/盛極故鷹隼之屬取鳥捷疾嚴猛也)¶
<pb:KR1d0058_WYG_006-188b>¶
乃畢山川之祀及帝之大臣天之神祇(祇音/祁)¶
　(鄭氏曰四時之功成於冬孟月祭其宗至此可以祭/其佐也帝之大臣句芒之屬天之神祇司中司命風)¶
　(師兩師孔氏曰按孟冬祈来年于天宗謂蜡祭蜡祭/百神皆祭則嶽瀆山川亦祭也不言者文不具爾至)¶
　(此又更祭山川山川少於嶽瀆是孟月祭其宗此月/祭其佐也五帝爲宗大臣句芒等爲佐天神人鬼山)¶
　(川皆有宗有佐也方氏曰終功之時故徧報之自孟/冬祈来年于天宗故至是及帝之大臣天之神祗地)¶
　(祭始於公社故至是及于山川以一嵗之祀事畢於/此故言乃畢也然天曰神地曰祇而此言天之神祇)¶
　(者祇盖同出而有别之稱日月之類雖/同出于天而有别焉故亦可謂之祇也)¶
○是月也命漁師始漁天子親往乃嘗魚先薦寝廟¶
<pb:KR1d0058_WYG_006-189a>¶
　(鄭氏曰天子必親徃視漁明漁非常事重之也此時/魚潔美孔氏曰仲秋犬嘗麻季秋犬嘗稻皆不云天)¶
　(子親往盖四時薦新是常事魚非常祭之物故重之/馬氏曰此潛之詩所謂季冬薦魚也魚者牲類也宗)¶
　(廟之祭牲用親獵則/漁必親往不亦冝乎)¶
冰方盛水澤腹堅命取冰¶
　(鄭氏曰腹厚也此月日在北陸冰堅厚之時也孔氏/曰于是極寒冰實至盛而云方盛者月半以前也月)¶
　(半後大寒乃盛方氏曰水以隂凝而堅/曰腹堅則其堅逹於内非特水面而已)¶
冰以入令告民出五種命農計耦耕事脩耒耜具田¶
器(種上/聲)¶
<pb:KR1d0058_WYG_006-189b>¶
　(鄭氏曰冰既入而令田官告民出五種明大寒氣過/農事將起也耜者耒之金也廣五寸田噐鎡錤之屬)¶
　(孔氏曰耒者以木為之長六尺六寸底長尺有一寸/中央直者三尺有三寸句者二尺有二寸底謂耒下)¶
　(嚮前曲接耜者耜以金鐡為之鎡今之鋤類孟子云/雖有鎡錤云之屬以田噐非一也顧氏曰古未用牛)¶
　(耕如論語長沮桀溺耦而耕詩十千維耦月令命農/計耦耕事皆是人耦而耕方氏曰冰之入也為隂事)¶
　(之終種之出也為陽事之始以冰入之期而告民出/五種終則有始也耦耕二人相耦而耕也澄曰五種)¶
　(謂五榖之種稷黍梁稻菽也出者就囷倉所藏處出/之於外以待來春將種之也計謀度也脩整理也具)¶
　(備辦也謀度耒年耦耕之事而/豫先整理備辦所以耕之具也)¶
命樂師大合吹而罷(合古答切/吹去聲)¶
<pb:KR1d0058_WYG_006-190a>¶
　(鄭氏曰嵗将終與族人大飲作樂於大寝以綴恩也/言罷者此用禮樂於族人最盛後年若時乃復然也)¶
　(凡用樂必有禮用禮則有不用樂者王居明堂禮曰/季冬命國為酒以合三族君子說小人樂孔氏曰云)¶
　(罷者以一年頓停至後/年季冬乃復如此也)¶
乃命四監收秩薪柴以共郊廟及百祀之薪燎(共音供/下同)¶
　(鄭氏曰四監主山林川澤之官也大者可析謂之薪/小者合束謂之柴薪施炊㸑柴以給燎澄曰言薪柴)¶
　(又言薪燎燎即柴也方氏曰秩薪柴/於嵗終命收之所以備来嵗之用)¶
○是月也日窮于次月窮于紀星回于天數將幾終歲¶
且更始專而農民毋有所使(幾音/機)¶
<pb:KR1d0058_WYG_006-190b>¶
　(鄭氏曰言日月星辰運行於此月皆周匝於故處也次舍/也紀會也而猶女也言専一女農民之心令之豫有志於)¶
　(耕稼之事不可徭役之徭役之則志散失業也孔氏曰去/年冬季日次于𤣥枵從此毎月移次它辰至此月窮盡還)¶
　(次𤣥枵故云日窮于次去年季冬月與日相會于𤣥枵自/此月與日會于它辰至此窮盡還復㑹于𤣥枵故云月窮)¶
　(于紀二十八宿随天而行毎日雖周天一匝早晚不同至/此月復于故處與去年季冬早晚相似故云星回于天幾)¶
　(近也以去年季冬至今年季冬三百五十四日未滿三/百六十六日未得正終唯近於終故云數将幾終脩月)¶
　(令之人為國家戒令之法謂此月既終嵗且更始在上/者當専一女農之事無得興起造作有所使役也此是)¶
　(制禮者總為戒約之辭凡月令之内不云乃命某官者/皆是禮家總禁也方氏曰嵗者數之所積而成也數之)¶
　(終乃所以為嵗之始于數言終於嵗言始亦互相備専/而農民毋有所使則以嵗且更始欲一意于耕故也)¶
<pb:KR1d0058_WYG_006-191a>¶
天子乃與公卿大夫共飭國典論時令以待來歲之宜¶
　(鄭氏曰飭國典者和六典之法也周禮以正月為之/建寅而縣之今用此月則所因於夏殷也孔氏曰調)¶
　(和飭正之六典則治典教典禮典政典刑典事典也/澄曰國典者經國之典法常而一定者也時令者随)¶
　(時之政令變而從宜者也論猶云集議國典有定故/飭正其舊而已時令無常故須商論所冝而行也凡)¶
　(來嵗所宜之事一一商論於今以待来嵗行之来嵗/之宜謂時令也而必先飭國典何哉盖國典者常法)¶
　(時令雖各時所行不同然無一不出/于國典故先飭國典乃論時令也)¶
乃命大史次諸矦之列賦之犧牲以共皇天上帝社稷¶
之饗¶
<pb:KR1d0058_WYG_006-191b>¶
　(鄭氏曰此所與諸侯共者也列國有大小賦之犧牲/大者出多小者出少饗獻也孔氏曰列次也来嵗祭)¶
　(祀所須犧牲出諸侯之國國有大小故命大史書列/之以共賦也諸侯同王南面專王之政故命之出牲)¶
　(以與王共事天地也漫言諸侯則異姓同姓俱然社/稷王之社稷也諸侯自有社稷而始封亦割王社土)¶
　(與之故賦牲供王社稷也澄曰次諸侯之列/謂等次諸侯之爵列以定其國之大小也)¶
乃命同姓之邦共寢廟之芻豢¶
　(鄭氏曰此所與同姓共者也芻豢猶犧牲孔氏曰皇/天社稷與天下共之故通賦天下國家也寢廟先王)¶
　(與同姓國共之故别又命同姓國供之也芻是牛羊/豢是犬豖天地不用犬豖社稷大牢有豖而無犬故)¶
　(沒其芻豢而徒云犧牲/宗廟備六牲故云芻豢)¶
<pb:KR1d0058_WYG_006-192a>¶
命宰歴卿大夫至于庶民土田之數而賦犧牲以共山¶
林名川之祀¶
　(鄭氏曰此所與卿大夫庶民共者也歴猶次也卿大/夫采地亦有大小其非采地以其邑之民多少賦之)¶
　(孔氏曰宰小宰也卿大夫謂畿内有采地者小宰又/列次采地大小至於庶民受田准土田多少之數賦)¶
　(之犧牲以供山林名川之祀不云士者上舉卿大夫/下舉民則士在其中省文爾卿大夫無采地則出其)¶
　(邑之賦稅庶人無邑則出其賦稅以與邑宰邑宰以/供上澄曰歴卿大夫至于庶民土田之數謂枚數臣)¶
　(民之土田以定其數之多少也此庶/民謂畿内鄉遂之民及公邑之民也)¶
凡在天下九州之民者無不咸獻其力以共皇天上帝¶
<pb:KR1d0058_WYG_006-192b>¶
社稷寢廟山林名川之祀¶
　(鄭氏曰雖有其邦國采地此賦要由民出澄曰上文/言天帝社稷之牲賦之諸侯寝廟之牲賦之同姓之)¶
　(邦山林名川之牲賦之卿大夫至于庶民此言凢在/則總上三者而言也盖諸侯之列同姓之邦及卿大)¶
　(夫等所供亦皆出於民力故言所以供皇天上帝社/稷寢廟山林名川之祀者是天下九州之民無不咸)¶
　(獻其/力也)¶
○季冬行秋令則白露蚤降介蟲為妖四鄙入保行春¶
令則胎夭多傷國多固疾命之曰逆行夏令則水潦敗¶
國時雪不降冰凍消釋(矢烏/老切)¶
<pb:KR1d0058_WYG_006-193a>¶
　(鄭氏曰白露蚤降介蟲為妖戌之氣乗之也九月初/尚有白露月中乃為霜丑為龞蟹四鄙入保畏兵辟)¶
　(寒象也胎夭多傷辰之氣乗之也夭少長也此月物/甫萌芽季春乃句者畢出萌者盡達多傷者生氣早)¶
　(至不充其性也國多固疾生不充性有乆疾也命之/曰逆衆害莫大於此水潦敗國時雪不降冰凍消釋)¶
　(未之氣乗之也季夏大雨時行孔氏曰白露蚤降天/災介蟲為妖地災四鄙入保人災也按隂陽式法丑)¶
　(魚鼈蟹季冬建丑而行秋令丑氣失故介蟲為妖胎/夭多傷國多固疾命之曰逆皆人災也三月之氣在)¶
　(十二月内至故胎萌而暴長出既性不得充滿所以/多傷胎夭既傷國多固疾名此月特逆之事謂惡之)¶
　(甚也水潦敗國時雪不降天災冰凍消釋地災也方/氏曰冬之序為後於秋而言蚤者以建亥為正言之)¶
　(則冬為先也介蟲之性辨於物歛藏之氣不厚故反/為妖也四鄙入保盖畏兵之象秋為金也疾謂之固)¶
<pb:KR1d0058_WYG_006-193b>¶
　(則其疾乆而不瘥也夫冬者嵗之終春者嵗之始而/行嵗終之令故命之曰逆水潦盛昌盖夏之時然也)¶
　(故行夏令則水潦敗國冬者雪之時故謂之/時雪時雪不降冰凍消釋則盛陽爍之也)¶
　　　右記季冬凡七節¶
　　　(栁子厚曰吕氏春秋十二紀漢儒論以為月令/措諸禮以為大法然而政令之作有俟時而行)¶
　　　(之者孟春修封疆端經術相土宜無聚大衆季/春利隄防達溝瀆止田獵備蠶器合牛馬孟夏)¶
　　　(無起土功無𤼵大衆勸農勉人仲夏班馬政聚/百藥季夏行水殺草土功兵事不作孟秋納材)¶
　　　(葦仲秋勸種麥季秋休百工具衣裘舉五穀之/要合秩芻飬犧牲蓄菜代薪為炭孟冬築城郭)¶
　　　(穿竇窖脩囷倉謹盖藏勞農以休息之収水澤/之賦仲冬伐木取竹箭季冬講武習射御出五)¶
<pb:KR1d0058_WYG_006-194a>¶
　　　(穀種計耦耕具田噐合諸侯制百縣輕重之法/貢賦之數斯固俟時而行之所謂敬授人時者)¶
　　　(也其餘郊廟百祀亦古之遺典不可以廢亦有/不俟時而行之者布徳和令行慶施惠飬幼少)¶
　　　(省囹圄賜貧窮禮賢者行爵出禄選士厲兵任/有功誅暴慢明好惡脩法制飬衰老恤孤寡舉)¶
　　　(阿黨易關市來商旅正貴賤近習罷官之無事/者去器之無用者斯固不俟時而行之者也變)¶
　　　(天之道絶地之理亂人之紀舍孟春則可以有/事乎作&KR0075;巧以蕩上心舍季春則可以為之乎)¶
　　　(又曰返時令則有飄風㬥雨霜雪水潦大旱沈/隂氛霧寒煖之氣大疫風欬鼽嚏瘧寒疥癘之)¶
　　　(疾螟蝗五穀𤓰&KR0602;果實不成蓬蒿藜莠並興之/異女災胎夭多傷水火之訛宼戎来入相掠兵)¶
　　　(革並起道路不通邉境不寜土地分裂四鄙入/堡流亾遷徙之變若是者特瞽史之語非出於)¶
<pb:KR1d0058_WYG_006-194b>¶
　　　(聖人者也顧氏臨曰月令當取其體天行事之/大意先王亦有至日閉闗之事一嵗之内因天)¶
　　　(時提撕事務又整頓一廵非是尋常俱不理㑹/若有合即施行者亦豈一一待時方行夫子遇)¶
　　　(迅雷風烈必變若栁子厚之論則是平時何嘗/不敬豈待迅雷風烈方敬也其言行春令則應)¶
　　　(若此行夏令則應若彼誠有拘處張子曰月令/大率秦法也然採三代之文而為之不無古意)¶
　　　(未易可破栁子厚論亦未安若春行賞秋行刑/止舉大綱如此如冬日飲湯夏日飲水豈必曰)¶
　　　(冬日不得飲氷夏/日不得飲湯也)¶
　¶
　禮記纂言卷六下¶

